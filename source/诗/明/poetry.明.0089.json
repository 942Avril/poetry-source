[
  {
    "id": "e647d10f917520027dbf34aa08e6eac6",
    "title": "题林氏画册",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "轻轻研吮即成春，物态氤氲总逼真。",
      "落墨图成徐渲染，胜他晕淡少风神。"
    ]
  },
  {
    "id": "e647d10f917520027dbf34aa494cabb1",
    "title": "题林氏画册",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "折枝一抹态横斜，随意纤秾乱点花。",
      "更取陈常飞白笔，参差树石写昌华。"
    ]
  },
  {
    "id": "e647d10f917520027dbf34aaddfb37d8",
    "title": "题林氏画册",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "徐家花竹与禽鱼，士女江南尽不如。",
      "野逸绝胜黄富贵，曲眉丰脸六朝馀。"
    ]
  },
  {
    "id": "e647d10f917520029c15d76ee6011d3f",
    "title": "绯桃碧桃秋开承黄丈折赠二枝诗以答之",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "朵朵秋光照角巾，桃开多为白头人。",
      "红绯白碧持相媚，不使黄花不见春。"
    ]
  },
  {
    "id": "e647d10f91752002bc7e2ab8fc0a0b8b",
    "title": "子规",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "山茶花落子规啼，呜咽春当谢女闺。",
      "豹汝无情教客去，竹枝驱向锦城西。"
    ]
  },
  {
    "id": "e647d10f9175200225c4f30580d2ab31",
    "title": "顾生以画朱竹见贻口占答之",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "朱竹胜于墨竹多，人言竹醉亦颜酡。",
      "筼筜忽与枫林似，叶叶红如霜染何。"
    ]
  },
  {
    "id": "e647d10f9175200225c4f30548309497",
    "title": "顾生以画朱竹见贻口占答之",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "太赤枝枝似彼姝，琅玕欲报玉盘无。",
      "新词可当襜褕否，更乞徐熙没骨图。"
    ]
  },
  {
    "id": "e647d10f91752002362346db1ee385b0",
    "title": "听陈生松言琴",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "琴声绝似松言语，君把松声尽入琴。",
      "天籁最多惟五鬣，微风亦复响萧森。"
    ]
  },
  {
    "id": "e647d10f91752002362346db0f55919f",
    "title": "听陈生松言琴",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "家贫亦有数瑶琴，儿女能知山水音。",
      "况有松声来万壑，何人不道似空林。"
    ]
  },
  {
    "id": "e647d10f91752002e29b7a247903270e",
    "title": "黄村",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "黄村十里接朱村，尽种梅花作果园。",
      "花发纷纷来翠羽，啾嘈日与美人言。"
    ]
  },
  {
    "id": "e647d10f917520025a84100ee5154eac",
    "title": "频果乾",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "京师频果与花红，作脯南来笑土风。",
      "不问花红问频果，鲜时香味可相同。"
    ]
  },
  {
    "id": "e647d10f917520025a84100e44a32957",
    "title": "频果乾",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "频果甜于沙果多，相思原不是频婆。",
      "乾来说是林檎脯，越客传看咥笑多。"
    ]
  },
  {
    "id": "e647d10f917520025a84100e215c0663",
    "title": "频果乾",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "上林频果最称珍，夏熟樱桃共荐新。",
      "作脯不教南客识，玉盘争取更贻人。"
    ]
  },
  {
    "id": "e647d10f9175200289033a984e4c7247",
    "title": "将上惠阳舟中望罗浮即事呈王太守",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "疍家无数石湾前，欲买三篷恨少钱。",
      "扁水航船鱼蟹客，殷勤分得一舱眠。"
    ]
  },
  {
    "id": "e647d10f9175200289033a98a05fe1e2",
    "title": "将上惠阳舟中望罗浮即事呈王太守",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "江水冬来细作渠，绝愁乾到宝潭墟。",
      "四更上缆乘寒月，行到天明十里馀。"
    ]
  },
  {
    "id": "e647d10f9175200289033a9828a11f01",
    "title": "将上惠阳舟中望罗浮即事呈王太守",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "江边罗浮上惠阳，绝胜九面见衡湘。",
      "半天空翠如阴雨，一路秋光出夕阳。"
    ]
  },
  {
    "id": "e647d10f9175200289033a98bf9f36cc",
    "title": "将上惠阳舟中望罗浮即事呈王太守",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "东江曲曲向西流，浅水平沙处处洲。",
      "枉挂蒲帆风未便，罗浮三日似黄牛。"
    ]
  },
  {
    "id": "e647d10f9175200289033a98558c4675",
    "title": "将上惠阳舟中望罗浮即事呈王太守",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "广州下不见罗浮，不见罗浮上惠州。",
      "广惠中间峰四百，与君分取入书楼。"
    ]
  },
  {
    "id": "e647d10f9175200289033a9848cf00d2",
    "title": "将上惠阳舟中望罗浮即事呈王太守",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "牵上榕城水渐高，葫芦山截苦波涛。",
      "冬乾不满二三尺，撑折弯弯无数篙。"
    ]
  },
  {
    "id": "e647d10f9175200289033a98195da493",
    "title": "将上惠阳舟中望罗浮即事呈王太守",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "招手终年倚郡楼，丰湖一到解离愁。",
      "山如浮碇连双岳，江似鹅城合一流。"
    ]
  },
  {
    "id": "e647d10f9175200289033a98ca2dc6fe",
    "title": "将上惠阳舟中望罗浮即事呈王太守",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "罗浮敌体似夫妻，离合时时影不齐。",
      "瀑水中分烟雨外，浮东忽似在罗西。"
    ]
  },
  {
    "id": "e647d10f9175200289033a98f7acd5b8",
    "title": "将上惠阳舟中望罗浮即事呈王太守",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "生憎四百玉芙蓉，朵朵欺人冰雪容。",
      "玉女峰娟吾不爱，白头只爱老人峰。"
    ]
  },
  {
    "id": "e647d10f9175200289033a98ce8a1f19",
    "title": "将上惠阳舟中望罗浮即事呈王太守",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "一日罗浮属使君，洞天开辟即功勋。",
      "定知白玉仙师阁，朝夕名香要我焚。"
    ]
  },
  {
    "id": "e647d10f9175200289033a9821608a88",
    "title": "将上惠阳舟中望罗浮即事呈王太守",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "白头家有鲍姑存，更喜苏耽子又孙。",
      "欲共市门梅氏女，梅花多种复成村。"
    ]
  },
  {
    "id": "e647d10f9175200289033a98964c2dd2",
    "title": "将上惠阳舟中望罗浮即事呈王太守",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "使君诗作万松涛，喷薄罗浮雨势高。",
      "九十九条成瀑布，随风欲剪一并刀。"
    ]
  },
  {
    "id": "e647d10f9175200289033a989d6832f1",
    "title": "将上惠阳舟中望罗浮即事呈王太守",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "飞云顶路使君开，子日亭临见日台。",
      "东岱日观那有此，曜灵先为曜真来。"
    ]
  },
  {
    "id": "e647d10f91752002fe92b155d0be49f4",
    "title": "胥江过玉镜台感赋",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "忆共兰舟故里还，蛾眉画出是秦山。",
      "菱花已殉黄泉去，玉镜荒台忍重攀。"
    ]
  },
  {
    "id": "e647d10f91752002fe92b1554a84215c",
    "title": "胥江过玉镜台感赋",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "宝镜销沉二十年，画图空想旧婵娟。",
      "犹香叆叇瑶姬雨，已化霏微小玉烟。"
    ]
  },
  {
    "id": "e647d10f917520026ad915f3683d0982",
    "title": "青溪",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "小姑名字擅青溪，桃叶风流渡口迷。",
      "六代祗馀儿女事，不胜金粉景阳西。"
    ]
  },
  {
    "id": "e647d10f9175200229629b06fac5c1b7",
    "title": "七夕词",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "天帝金钱货不还，二灵长隔绛河间。",
      "终年织锦成何用，泪洒支机石尽斑。"
    ]
  },
  {
    "id": "e647d10f9175200229629b060e076706",
    "title": "七夕词",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "渐及斜阳渡恐迟，河边似见凤軿移。",
      "未教乌鹊迎仙佩，先遣蜘蛛送巧丝。"
    ]
  },
  {
    "id": "e647d10f9175200229629b067ac390f1",
    "title": "七夕词",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "细犊朝朝耕紫烟，宫中未有馆甥年。",
      "应知帝亦怜儿女，不遣天孙去馌田。"
    ]
  },
  {
    "id": "e647d10f9175200229629b06c7c853e1",
    "title": "七夕词",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "何妨天妹耦耕来，隔水如闻机杼哀。",
      "饮尽银河应有日，牵牛不用月明回。"
    ]
  },
  {
    "id": "e647d10f9175200229629b0624d79388",
    "title": "七夕词",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "莫道人间有恨人，双星天上更酸辛。",
      "若教精卫填河汉，清浅而今已作尘。"
    ]
  },
  {
    "id": "e647d10f9175200229629b065e691201",
    "title": "七夕词",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "相思相望老年华，一宿欢娱未有家。",
      "织女何殊双顾兔，牵牛亦是一匏瓜。"
    ]
  },
  {
    "id": "e647d10f9175200229629b067207ffaa",
    "title": "七夕词",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "人间不复见神娥，岁岁佳期一度多。",
      "最是黄姑生命好，不须身自渡银河。"
    ]
  },
  {
    "id": "e647d10f9175200229629b06beae5a52",
    "title": "七夕词",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "相逢早巳慰参商，此夕何劳玉漏长。",
      "绝胜月中垂两足，蟾蜍相与作鸳鸯。"
    ]
  },
  {
    "id": "e647d10f91752002b8e568a059e7184b",
    "title": "题高生画",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "故人胸次满霞烟，画出云林与石田。",
      "爱杀桥西扶杖者，无人相与踏秋天。"
    ]
  },
  {
    "id": "e647d10f917520022d2fc5356e338933",
    "title": "戏示墨西",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "方程古墨欲收齐，磨尽松烟苦墨西。",
      "有子殷勤将代汝，研池先与洗澄泥。"
    ]
  },
  {
    "id": "e647d10f917520022d2fc535f707bae7",
    "title": "戏示墨西",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "下笔休教风雨催，方圆尽把顶烟开。",
      "子安饮墨馀三斗，留与卿儿作赋来。"
    ]
  },
  {
    "id": "e647d10f917520022d2fc535e37974f5",
    "title": "戏示墨西",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "卿如子墨客卿来，胶漆相依更不开。",
      "汤沐欲封君即墨，五年功在读书台。"
    ]
  },
  {
    "id": "e647d10f9175200231789a22d302669d",
    "title": "为陆氏姬人寄姊",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "大姨家住木棉头，小姨相望荔支洲。",
      "荔枝有子酸且小，木棉花大如重楼。"
    ]
  },
  {
    "id": "e647d10f9175200231789a221515b1aa",
    "title": "为陆氏姬人寄姊",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "荔支红让木棉红，荔支可食愁盘空。",
      "木棉有絮作緤布，天寒长御搅霜风。"
    ]
  },
  {
    "id": "e647d10f9175200231789a2236b3db3b",
    "title": "为陆氏姬人寄姊",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "夫婿多才赋荔支，木棉不赋使侬悲。",
      "侬今欲代木棉乞，乞作双红绝妙辞。"
    ]
  },
  {
    "id": "e647d10f9175200231789a229767df18",
    "title": "为陆氏姬人寄姊",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "木棉有花须作实，荔枝有实更成花。",
      "实红不似花红好，努力春深斗丽华。"
    ]
  },
  {
    "id": "e647d10f91752002708d6cb2f4b935c0",
    "title": "口占送姬人之母",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "而女归吾喜有孙，佳人秀实慰慈萱。",
      "阿婆不肯留相抱，黄口娇啼讵忍言。"
    ]
  },
  {
    "id": "e647d10f91752002708d6cb2cdf8090a",
    "title": "口占送姬人之母",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "公姥能来就女无，无儿休叹白头孤。",
      "殷勤得使甥孙大，与妇双双作孝乌。"
    ]
  },
  {
    "id": "e647d10f9175200214a277da2289aaf9",
    "title": "新月",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "娟娟绝爱似蛾眉，不道光开玉镜迟。",
      "蛾眉宛转有数夕，玉镜团圆是阙时。"
    ]
  },
  {
    "id": "e647d10f9175200214a277daf2f6ea07",
    "title": "新月",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "皓魄初生色已妍，纤纤且勿两头圆。",
      "齐纨任尔如霜雪，团扇裁成即弃捐。"
    ]
  },
  {
    "id": "e647d10f91752002345b086329e1f22e",
    "title": "生日客韶阳作",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "行年六十又三时，揽镜英州见秀眉。",
      "加我天教韶石似，一峰一岁即期颐。"
    ]
  },
  {
    "id": "e647d10f91752002345b08631211dacc",
    "title": "生日客韶阳作",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "一年一朵玉芙蓉，七十依然六十同。",
      "更待九年持赠我，一峰分作两三峰。"
    ]
  },
  {
    "id": "e647d10f91752002345b0863e2351d4d",
    "title": "生日客韶阳作",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "高堂百岁仗孙嵩，我要奇龄与母同。",
      "早学长生因奉养，白头膝下待还童。"
    ]
  },
  {
    "id": "e647d10f91752002345b08632c6cb4a0",
    "title": "生日客韶阳作",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "老凤生雏雏白头，文章五色作兰羞。",
      "今朝出觅琅玕食，也抱啼乌反哺愁。"
    ]
  },
  {
    "id": "e647d10f91752002345b0863fb631cad",
    "title": "生日客韶阳作",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "生近重阳令节时，菊花香送玉杯迟。",
      "先予一日怜桃叶，共命雌雄总画眉。"
    ]
  },
  {
    "id": "e647d10f91752002345b086317b9a06f",
    "title": "生日客韶阳作",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "五日何妨九日同，天将令节属陶公。",
      "重阳且喜馀三日，莫采黄花尽一丛。"
    ]
  },
  {
    "id": "e647d10f91752002345b0863cf8243da",
    "title": "生日客韶阳作",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "据鞍愁向武溪过，六十成翁笑伏波。",
      "矍铄吾今加一岁，未逢衣绛恨如何。"
    ]
  },
  {
    "id": "e647d10f91752002081be00d5fbed320",
    "title": "韶阳吊古",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "战血依稀带雨新，黄昏白上尽青燐。",
      "将军间道无奇策，一败韶阳误汉人。"
    ]
  },
  {
    "id": "e647d10f91752002081be00dc502861d",
    "title": "韶阳吊古",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "泷西兵已过泷东，苦是阴城不易攻。",
      "兵法自来牵制好，偏师不解断南雄。"
    ]
  },
  {
    "id": "e647d10f91752002081be00ddf820e2f",
    "title": "韶阳吊古",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "啾啾鬼哭汉将军，安国头悬塞上云。",
      "更有终童能死节，魂留南越甚芳芬。"
    ]
  },
  {
    "id": "e647d10f91752002fd4035af294a4502",
    "title": "题小长芦图",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "长水牵人宝带长，还馀锦带系鸳鸯。",
      "月波酒好兼黄雀，父子为渔乐镜香。"
    ]
  },
  {
    "id": "e647d10f91752002fddf4cdd1b325a9e",
    "title": "送朱竹姹",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "情同杨柳但依依，乍见那堪即送归。",
      "白首相知谁得似，梦魂从此更交飞。"
    ]
  },
  {
    "id": "e647d10f91752002fddf4cddc95439dd",
    "title": "送朱竹姹",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "重来此地莫相违，各已浮生近古希。",
      "二十五年还待汝，白头未肯嫁斜晖。"
    ]
  },
  {
    "id": "e647d10f917520024851732d52014278",
    "title": "口占为增城万寿寺老僧寿",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "春冈冈下古花宫，兰草房房种几丛。",
      "老衲亦餐云母否，何妨七十貌如童。"
    ]
  },
  {
    "id": "e647d10f91752002709438d27bd13143",
    "title": "酒熟",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "酒娘新出味如饴，儿女餔糟父啜醨。",
      "恨绝秋收红糯少，白衣无复到东篱。"
    ]
  },
  {
    "id": "e647d10f91752002709438d2bdedbb43",
    "title": "酒熟",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "空如玉乳甘难饫，不似香醪冽易醺。",
      "却爱烧春能爽口，一杯已觉暖氤氲。"
    ]
  },
  {
    "id": "e647d10f91752002ca8ec8d6acf62e56",
    "title": "椰浆",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "黄椰浆浊白椰清，味似漂醪饮亦酲。",
      "解渴炎天惟此物，殷勤劝客玉杯倾。"
    ]
  },
  {
    "id": "e647d10f91752002080eaa6a9cf0e241",
    "title": "潇湘曲有寄",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "潇蓝湘碧总含清，两不分流最有情。",
      "任是潇南湘亦北，潆洄终向楚王城。"
    ]
  },
  {
    "id": "e647d10f91752002e466c5b094640e67",
    "title": "送人入京",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "白山冰雪黑山云，水落辽河向塞分。",
      "更出渝关随射猎，海青看打鴐鹅群。"
    ]
  },
  {
    "id": "e647d10f91752002ab9be0b2b85c80a6",
    "title": "白莲池",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "池水含风满洞凉，麻姑旧种白莲香。",
      "笑他未有明星手，不得花开十丈长。"
    ]
  },
  {
    "id": "e647d10f917520022295cdb0be9aa2db",
    "title": "苦雨作",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "百道飞泉作檐溜，绝疑三峡倒龙湫。",
      "哀猿为尔空肠断，泪逐潺湲日夜流。"
    ]
  },
  {
    "id": "e647d10f917520022295cdb0af21f677",
    "title": "苦雨作",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "一春阴雨春无昼，晴暖何因见艳阳。",
      "亦有莺花在烟雾，风吹不作白头香。"
    ]
  },
  {
    "id": "e647d10f917520022295cdb0f6870bfb",
    "title": "苦雨作",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "那知是雨是啼痕，沾洒衣衾冷断魂。",
      "泉下有亲寒正苦，岂知绵緤定奇温。"
    ]
  },
  {
    "id": "e647d10f91752002f546c343b13b3ce6",
    "title": "以事偶憩单家口占奉答",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "五宿黄公酒瓮旁，氤氲曲蘖不胜香。",
      "主人相劝怜衰疾，姜桂含滋未忍尝。"
    ]
  },
  {
    "id": "e647d10f91752002f546c34319fa1d7e",
    "title": "以事偶憩单家口占奉答",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "毁瘠哀予六十人，醇醪信美不沾唇。",
      "来因儿女非无故，慈孝多惭此一身。"
    ]
  },
  {
    "id": "e647d10f917520027fa5c2df0a78b122",
    "title": "屡得友朋书札感赋",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "一谢交游故国回，寒喧不断素书来。",
      "杜陵虽有虚名好，沟壑何曾一救来。"
    ]
  },
  {
    "id": "e647d10f917520027fa5c2dfb0cba466",
    "title": "屡得友朋书札感赋",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "好是新安与武林，扶晨心似仲昭心。",
      "平生知己虽无数，二子聪明最赏音。"
    ]
  },
  {
    "id": "e647d10f917520027fa5c2df3943721a",
    "title": "屡得友朋书札感赋",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "最早知音是阮亭，青莲不得擅仙灵。",
      "九天咳唾纷珠玉，乱作飞泉下杳冥。"
    ]
  },
  {
    "id": "e647d10f917520027fa5c2df35d203be",
    "title": "屡得友朋书札感赋",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "名因锡鬯起词场，未出梅关人已香。",
      "遂使三闾长有后，美人香草满禺阳。"
    ]
  },
  {
    "id": "e647d10f917520027fa5c2dfbcca66d8",
    "title": "屡得友朋书札感赋",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "慈溪魏子是钟期，大雅遗音独尔知。",
      "一自弹琴东市后，风流儒雅失吾师。"
    ]
  },
  {
    "id": "e647d10f917520027fa5c2df2561f1be",
    "title": "屡得友朋书札感赋",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "西泠十字首驰黄，道我诗篇胜梦阳。",
      "古调新声俱第一，肩随不敢逐飞扬。"
    ]
  },
  {
    "id": "e647d10f917520027fa5c2dfe20959e4",
    "title": "屡得友朋书札感赋",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "筜谷同心复同调，平湖皋旭亦渊通。",
      "三吴竞学翁山派，领袖风流得两公。"
    ]
  },
  {
    "id": "e647d10f917520027fa5c2df32a60a86",
    "title": "屡得友朋书札感赋",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "欲折弯弯射日弓，有人争欲作逢蒙。",
      "交游不向端人取，乘矢何繇得庾公。"
    ]
  },
  {
    "id": "e647d10f917520027fa5c2df36ef6ddb",
    "title": "屡得友朋书札感赋",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "才名四十有馀年，老益饥寒万卷前。",
      "绝代文章多妒忌，自来人欲杀青莲。"
    ]
  },
  {
    "id": "e647d10f917520027fa5c2df7eb04c7b",
    "title": "屡得友朋书札感赋",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "老岂争名向少年，未焚笔研已归田。",
      "能知白也诗无敌，除是开元一代贤。"
    ]
  },
  {
    "id": "e647d10f91752002498105f35daee807",
    "title": "长儿明洪十八岁生日口占示之",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "二月三朝春未中，文昌生日汝相同。",
      "年今二九非初学，及早成章慰乃翁。"
    ]
  },
  {
    "id": "e647d10f91752002498105f3212392bd",
    "title": "长儿明洪十八岁生日口占示之",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "志学已多三岁矣，成童又过二年来。",
      "文章莫与而翁似，一代聪明要自开。"
    ]
  },
  {
    "id": "e647d10f91752002498105f3e29e5a4b",
    "title": "长儿明洪十八岁生日口占示之",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "翁山山上八泉流，第一甘泉居上头。",
      "汝字甘泉冠诸弟，要从文简溯尼丘。"
    ]
  },
  {
    "id": "e647d10f91752002498105f318afd3b7",
    "title": "长儿明洪十八岁生日口占示之",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "母难兹辰泪满衣，九龄失恃怆慈威。",
      "劬劳总赖诗书报，仁孝休令奉养违。"
    ]
  },
  {
    "id": "e647d10f91752002c1826a0275f8c02a",
    "title": "题朱君望云图",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "春鸟催归处处闻，乡心画出翠氤氲。",
      "江南山色无多少，总向邗沟作白云。"
    ]
  },
  {
    "id": "e647d10f91752002b7b3279658a91d26",
    "title": "题刘君芦洲濯足图",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "岂意菰芦尚有人，微茫烟水未迷津。",
      "白头渔父偏知汝，一棹相将出白蘋。"
    ]
  },
  {
    "id": "e647d10f91752002056c178ba1f12d96",
    "title": "新柳",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "鹅黄浅淡雪初消，拂水拖烟已万条。",
      "小得春风都解舞，憎他绝似阿蛮腰。"
    ]
  },
  {
    "id": "e647d10f91752002087fd57cd8afc3b9",
    "title": "送声远往杭州",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "此去江湖路渺茫，千金岂必不垂堂。",
      "渊冰自守诗人戒，况复庭闱在异乡。"
    ]
  },
  {
    "id": "e647d10f91752002087fd57c67610f6e",
    "title": "送声远往杭州",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "清浅秋光欲满轮，休贪明月向江滨。",
      "月明不似琼闺镜，中有蛾眉十道新。"
    ]
  },
  {
    "id": "e647d10f91752002087fd57cf72d8679",
    "title": "送声远往杭州",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "西子湖西返照明，南高峰雨北高晴。",
      "莼丝采共鲈鱼腊，归作高堂锦带羹。"
    ]
  },
  {
    "id": "e647d10f91752002087fd57c707712f8",
    "title": "送声远往杭州",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "舟向孤山柳外堤，知从处士问幽栖。",
      "故人亦是林和靖，家有梅花作女妻。"
    ]
  },
  {
    "id": "e647d10f91752002087fd57c55983bb5",
    "title": "送声远往杭州",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "雨雪归来匹马劳，翩翩不是五陵豪。",
      "锦囊双压明驼重，诗句多于金错刀。"
    ]
  },
  {
    "id": "e647d10f917520028031e6887c833c80",
    "title": "西蜀费锡璜数枉书来自称私淑弟子赋以答之",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "诗歌岂敢作人师，私淑如君乃不疑。",
      "风雅只今谁丽则，不才多祖楚骚辞。"
    ]
  },
  {
    "id": "e647d10f917520028031e6882a931304",
    "title": "西蜀费锡璜数枉书来自称私淑弟子赋以答之",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "古诗源向汉京寻，十九情同三百深。",
      "唱叹泠然清庙瑟，朱弦疏越有遗音。"
    ]
  },
  {
    "id": "e647d10f917520028031e68837cdf2a8",
    "title": "西蜀费锡璜数枉书来自称私淑弟子赋以答之",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "少陵家学本昭明，文选教儿最老成。",
      "君向八朝中取法，休裁伪体逐时名。"
    ]
  },
  {
    "id": "e647d10f917520028031e6888937fba1",
    "title": "西蜀费锡璜数枉书来自称私淑弟子赋以答之",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "开元大历十馀公，总在高才变化中。",
      "谁复光芒真万丈，谪仙犹让浣花翁。"
    ]
  },
  {
    "id": "e647d10f91752002b05091b775518a44",
    "title": "九月望后梅已数花先黄菊而发喜赋",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "霜降初寒即吐花，不教黄菊擅陶家。",
      "篱边秋色兼春色，别作幽人一岁华。"
    ]
  },
  {
    "id": "e647d10f917520028c9771cd2b1891f5",
    "title": "秋夕作",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "不知萧瑟是秋声，落叶哀蝉总不平。",
      "更恨蕉林当户牖，教人魂梦不分明。"
    ]
  },
  {
    "id": "e647d10f91752002503c6f89a0687df2",
    "title": "题画",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "老树横斜似酒龙，扶持须倩木芙蓉。",
      "凭君更泼兰香墨，多写含霜三醉容。"
    ]
  },
  {
    "id": "e647d10f917520023ac511281b96a634",
    "title": "梦里",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "梦里啼痕湿锦衾，断肠人作峡猿吟。",
      "香魂未肯成烟雾，只为恩情深又深。"
    ]
  },
  {
    "id": "e647d10f917520023ac51128a1629dd1",
    "title": "梦里",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "衾枕何曾间死生，梦魂夜夜甚分明。",
      "无穷属累惟儿女，呜咽邻鸡第几声。"
    ]
  },
  {
    "id": "e647d10f917520023ac511286e64cab6",
    "title": "梦里",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "秋到宵深益有声，满林凉月助凄清。",
      "霜华一片催头白，断绝啼乌子母情。"
    ]
  },
  {
    "id": "e647d10f917520022d97fdfdc5a02420",
    "title": "送王观察之官蜀中二十四首",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "蜀道盘回似上天，川南更在二峨边。",
      "使君观察劳旌节，南极牂牁是下川。"
    ]
  },
  {
    "id": "e647d10f917520022d97fdfdd908718c",
    "title": "送王观察之官蜀中二十四首",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "回首京华北斗边，庭闱近与紫宸连。",
      "簪缨未敢辞神武，真逸华阳待暮年。"
    ]
  },
  {
    "id": "e647d10f917520022d97fdfdcc13b9b4",
    "title": "送王观察之官蜀中二十四首",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "旧事真人白紫清，传来仙诀自朱明。",
      "拂衣中岁谁能早，亲老空悬万里情。"
    ]
  },
  {
    "id": "e647d10f917520022d97fdfd1c4a7df7",
    "title": "送王观察之官蜀中二十四首",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "荆门西溯即高唐，一路风流屈宋乡。",
      "更向秭归寻故宅，无穷骚些在斜阳。"
    ]
  },
  {
    "id": "e647d10f917520022d97fdfd12d9b102",
    "title": "送王观察之官蜀中二十四首",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "十二巫峰似九疑，芙蓉朵朵斗仙姿。",
      "离骚弟子荒淫甚，神女无端入楚辞。"
    ]
  },
  {
    "id": "e647d10f917520022d97fdfd878507ff",
    "title": "送王观察之官蜀中二十四首",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "似有朱颜在镜中，香溪清与苦耶同。",
      "美人心逐天山草，万里青青到汉宫。"
    ]
  },
  {
    "id": "e647d10f917520022d97fdfd5144f6b7",
    "title": "送王观察之官蜀中二十四首",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "风叶萧森乱夕阳，啾啾何处一声长。",
      "三声未断过三峡，无数哀猿尽断肠。"
    ]
  },
  {
    "id": "e647d10f917520022d97fdfdef913102",
    "title": "送王观察之官蜀中二十四首",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "五女何年化石来，巫山亦有望夫台。",
      "细腰多少春魂在，云雨虚无不作媒。"
    ]
  },
  {
    "id": "e647d10f917520022d97fdfdb1c9b3a0",
    "title": "送王观察之官蜀中二十四首",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "断肠花满峡门香，复有相思碧草长。",
      "哀怨一从生望帝，三巴都作杜鹃乡。"
    ]
  },
  {
    "id": "e647d10f917520022d97fdfd5b2d2ed0",
    "title": "送王观察之官蜀中二十四首",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "褒斜天遣五丁来，美女金牛天府开。",
      "沃野况兼天下险，安危重望武侯才。"
    ]
  },
  {
    "id": "e647d10f917520022d97fdfd53ba2170",
    "title": "送王观察之官蜀中二十四首",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "白帝城当赤甲开，东西江逐瀼溪回。",
      "阵图虚作常山势，汉贼天教两立来。"
    ]
  },
  {
    "id": "e647d10f917520022d97fdfd19c3b07c",
    "title": "送王观察之官蜀中二十四首",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "惠陵看与灞陵同，烟雨春山玉殿空。",
      "长恨赤乌真国贼，子鹃多向永安宫。"
    ]
  },
  {
    "id": "e647d10f917520022d97fdfd60daac2d",
    "title": "送王观察之官蜀中二十四首",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "江含石镜似明霞，掩映千岩踯躅花。",
      "杜𨝘一开才子国，相如夫妇首英华。"
    ]
  },
  {
    "id": "e647d10f917520022d97fdfd2304c74c",
    "title": "送王观察之官蜀中二十四首",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "白菟楼开紫翠空，岷峨色与锦江同。",
      "文君濯锦相如制，万匹蒲桃在赋中。"
    ]
  },
  {
    "id": "e647d10f917520022d97fdfd1e9d434c",
    "title": "送王观察之官蜀中二十四首",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "知浣溪花日几回，多情应数向琴台。",
      "锦江春色归辞赋，分取长卿绝丽来。"
    ]
  },
  {
    "id": "e647d10f917520022d97fdfd4f97e593",
    "title": "送王观察之官蜀中二十四首",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "花潭春水满郊坰，玉垒诸峰尽作屏。",
      "为有文君眉妩在，教人长望远山青。"
    ]
  },
  {
    "id": "e647d10f917520022d97fdfd093a14d2",
    "title": "送王观察之官蜀中二十四首",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "应知治行甚馨香，更有文华映绣裳。",
      "诗句尽教宾布织，流传半在竹枝娘。"
    ]
  },
  {
    "id": "e647d10f917520022d97fdfdeb6b8c3f",
    "title": "送王观察之官蜀中二十四首",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "竹郎祠下竹公溪，水合三江到峡西。",
      "白黑诸蛮春报赛，巴渝曲为使君低。"
    ]
  },
  {
    "id": "e647d10f917520022d97fdfd7f204812",
    "title": "送王观察之官蜀中二十四首",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "三峨相对白云边，复有青城大洞天。",
      "得似罗浮灵怪否，君行为访丈人仙。"
    ]
  },
  {
    "id": "e647d10f917520022d97fdfd8569bfe1",
    "title": "送王观察之官蜀中二十四首",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "羚羊崄口满嘉鱼，丙穴人言美不如。",
      "君到沔阳春尽候，相思应遣一衔书。"
    ]
  },
  {
    "id": "e647d10f917520022d97fdfd61dc7131",
    "title": "送王观察之官蜀中二十四首",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "蒙顶茶香胜海棠，桃枝笙滑似流黄。",
      "更从邛笮求灵杖，寄我过眉九节长。"
    ]
  },
  {
    "id": "e647d10f917520022d97fdfda44d98bf",
    "title": "送王观察之官蜀中二十四首",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "山愁九折是邛崃，剑阁横云郁不开。",
      "控扼诸番南更险，羊肠出入九天来。"
    ]
  },
  {
    "id": "e647d10f917520022d97fdfd3f67b73f",
    "title": "送王观察之官蜀中二十四首",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "三年未恨入朝迟，亲为张酺满秀眉。",
      "阙下公卿纷上寿，郫筒春酒待酴醾。"
    ]
  },
  {
    "id": "e647d10f917520022d97fdfdc550c767",
    "title": "送王观察之官蜀中二十四首",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "藩屏伫作紫薇臣，更为天南抚越人。",
      "节钺华容重枉顾，为君披拂玉台巾。"
    ]
  },
  {
    "id": "e647d10f91752002b7986d9567ab0907",
    "title": "山塘",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "江岸青青尽竹枝，木棉红染水云深。",
      "雨催西潦鱼苗出，争买魿浮与鲫沉。"
    ]
  },
  {
    "id": "e647d10f9175200289df707f1d0d60b6",
    "title": "望七星岩",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "石笋中空多白云，乳花飘处叶纷纷。",
      "芙蓉一一成员屋，七朵青苍天外分。"
    ]
  },
  {
    "id": "e647d10f91752002d26f1fe905df9aa0",
    "title": "一林",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "一林秋色在贫家，红叶萧萧似落花。",
      "无数金钱在黄菊，欲持沽酒送年华。"
    ]
  },
  {
    "id": "e647d10f91752002dd9ec9a44cee7375",
    "title": "阊门曲",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "姑苏台上柳花开，飞落西施碧玉杯。",
      "一自吴王春宴罢，宫莺衔过若耶来。"
    ]
  },
  {
    "id": "e647d10f9175200287bb57a6633bf557",
    "title": "题妆台",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "何处相思采白蘋，宓妃罗袜已成尘。",
      "玉兰尽抱琵琶去，南国于今少美人。"
    ]
  },
  {
    "id": "e647d10f91752002e019af3c1505c727",
    "title": "华岳百韵",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "至道生元气，神山结混茫。",
      "灵胡开华岳，少皞主秋方。",
      "肃杀清天地，明禋恪帝王。",
      "轩游受图箓，虞狩会衣裳。",
      "万壑悬河汉，三峰压雍梁。",
      "冠危司寇立，鼎耸紫微妨。",
      "井鬼精相接，嵩衡影在望。",
      "轮牙千仞辟，峪口一夫防。",
      "垂峡天如练，横溪石作航。",
      "树阴交茂密，泉响击砰磅。",
      "太素芙蓉发，真源玉井藏。",
      "云霞天四塞，浑沌帝中央。",
      "千叶擎珠阙，三花滴玉浆。",
      "蔽亏秦日月，照映汉旂常。",
      "叠巘森堂奥，攒霄乱剑铓。",
      "潼关收虎踞，沙苑放龙骧。",
      "表里金城拥，纵横锦幔张。",
      "我来凌百二，仙举出阴阳。",
      "雾入张超市，风窥玉女房。",
      "胸襟披早爽，吟咏写清商。",
      "踊跃牛心谷，徘徊古柏行。",
      "一天通箭括，九地出车箱。",
      "凿翠成飞栈，嵌空作曲堂。",
      "鞠躬遇搦岭，垂足度悬岗。",
      "自汲凭双绠，人骑向一梁。",
      "窦中穿𥦖窱，陂上蹑毫芒。",
      "惨澹愁春霭，凄寒怨晓霜。",
      "属厓频甐耳，沿涧几回肠。",
      "赑屃扶天柱，滂沱哭帝阊。",
      "小心恒惴惴，高视每洋洋。",
      "但使玄都达，安知玉趾伤。",
      "歌翻风浩浩，渴挹露瀼瀼。",
      "壁笑飞猿坠，龛怜白鹿翔。",
      "凭虚惊御寇，履险藐瞿塘。",
      "舞袖回高掌，琴声挑玉姜。",
      "蓬壶虽自引，沟壑未曾忘。",
      "八极闲挥斥，群真凛拜扬。",
      "怀柔思哲后，宰割试封疆。",
      "金主骖烟至，甄萧向日妆。",
      "霓旌互摩荡，鸾节共趋锵。",
      "光彩纷离合，忠诚一赞襄。",
      "神京钟鼓在，王母简书将。",
      "遗璧传龙死，搴蘋吊国殇。",
      "为旒师矗矗，如带恨汤汤。",
      "寤寐宗周久，经营陜服长。",
      "商颜犹绕霤，渭汭且浮觞。",
      "禾黍哀何及，干戈命靡尝。",
      "西昏逢昧谷，东旦想扶桑。",
      "势蹴中条裂，流倾星宿黄。",
      "真形含菡萏，盛德见圭璋。",
      "秉矩三公穆，生华庶物昌。",
      "万峦朝落雁，半榻卧修羊。",
      "郁郁莎罗木，阴阴罨画廊。",
      "香炉氛霮䨴，金捡色辉煌。",
      "奥府长司命，中华此扼肮。",
      "崤陵接风雨，蒲阪列屏障。",
      "瀑布瓴长建，桃林甲莫当。",
      "逡巡还六国，约法待三章。",
      "昔我明高帝，兴基迈古皇。",
      "斋心恭默后，飞梦削成傍。",
      "圣藻辉岩岫，文思格昊苍。",
      "蓐收迎羽葆，白虎奏笙簧。",
      "社首迟封禅，华胥享乐康。",
      "天威瞻咫尺，仙乐听铿锵。",
      "绕指潜幽草，攀髯堕大荒。",
      "壶公暂肥遁，箕子久佯狂。",
      "战阵存棋石，玑衡运算场。",
      "瑶台何偃蹇，姣服自芬芳。",
      "蹻捷时争鸟，超腾或射狼。",
      "钩梯穷上下，博箭赌兴亡。",
      "有母悲三北，无人继一匡。",
      "季龙偷玉版，交甫失明珰。",
      "丹笋干云直，青柯拂雨凉。",
      "坪前三辅小，溪底四州强。",
      "太白皆孙干，岷峨是女墙。",
      "终南相倚伏，雷首乍低昂。",
      "霰雪秋频冷，芝苓夜有光。",
      "云英堪沐发，石马欲施缰。",
      "绝顶谁盘礴，明星独颉颃。",
      "丈夫临乳洞，童子执油囊。",
      "不死何须药，无生自有乡。",
      "渊明难止酒，弘景早休粮。",
      "姑射真冰雪，神尧亦秕糠。",
      "洗盆通渤海，御道跨欃枪。",
      "同泽纷毛女，承旂俨凤凰。",
      "波涛奔楚邓，蠛蠓化氐羌。",
      "丰镐劳经纬，昆仑赖纪纲。",
      "孤根标不止，变态浩难量。",
      "赤县今沦没，黄巾昨扰攘。",
      "鳖呿坤轴动，狐啸盗兵倡。",
      "发愤吾安往，飘零道不祥。",
      "思从杶桧麓，永解蕙兰纕。",
      "构宇仙人砭，移家天子鄣。",
      "犁沟种瑶草，劈石佐神香。",
      "鹑首天方醉，蛾眉世不扬。",
      "将军松落落，太上水泱泱。",
      "但自调干羽，何烦缺斧斨。",
      "聪明归峻极，膂力养方刚。",
      "申甫钟何晚，桓文履未臧。",
      "希夷不蝉蜕，更扫读书床。"
    ]
  },
  {
    "id": "e647d10f91752002e99c6063c3f24398",
    "title": "留别傅应州",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "雁门横代郡，龙首跨云中。",
      "霸气沙陀壮，边谋主父雄。",
      "黄花开岭北，浑水绕城东。",
      "歇马斜阳尽，悬军古戍空。",
      "赋成投太守，繻弃识终童。",
      "清夜壶觞合，高秋射猎同。",
      "黄羊行美酪，紫兔落雕弓。",
      "塞色胭脂暗，边声觱篥通。",
      "钟灵寻凤井，驻跸问龙宫。",
      "汉帝巡沙漠，天威起大风。",
      "昭回垂圣藻，峻极叹神工。",
      "谁造千华塔，真疑一柱功。",
      "榱梁争龠黍，户牖竞玲珑。",
      "层搆如楼阁，孤标亦华嵩。",
      "针芒先不露，斤斧后应穷。",
      "甲子完颜记，瓶沙大士聪。",
      "参差无接笋，纡曲似垂虹。",
      "万象金波丽，诸天翠霭蒙。",
      "登临收海岳，指顾尽羌戎。",
      "茹越连疏木，桑乾起暮鸿。",
      "使君饶逸兴，贱子一悲翁。",
      "暂握青霄手，全披皦日衷。",
      "草书追内史，诗序托孙公。",
      "白昼弦歌洽，阳春雨雪融。",
      "清扬怜蔓草，奇响爱焦桐。",
      "关隘逢天险，藩屏赖尔躬。",
      "微言能玉振，大蒐必车攻。",
      "厉圣惟狂狷，从龙自镐丰。",
      "交情存宝剑，歧路指花骢。",
      "愁绝频分袂，阳关唱未终。"
    ]
  },
  {
    "id": "e647d10f917520021658169c155205c5",
    "title": "雁门关与天生送曹使君返云中四十韵",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "赵塞楼烦北，秦城句注东。",
      "天悬双阙峻，地压九边雄。",
      "阴积龙堆雪，寒吹马邑风。",
      "关云迷白雁，江树忆丹枫。",
      "凭眺贪形胜，追陪得钜公。",
      "醉挥军幕酒，吟送使臣骢。",
      "事业悲流水，文章慰转蓬。",
      "诗亡宜发愤，年长已成翁。",
      "李子才何杰，曹侯道故通。",
      "埙篪开乐府，衮绣丽天工。",
      "清庙朱弦似，西京大璞同。",
      "神人钦唱叹，云物接昭融。",
      "好我贻金石，游仙问华嵩。",
      "劳谦能罄折，驾驭必车攻。",
      "阮籍沉酣后，梁鸾赁作中。",
      "市廛藏远蹈，毫素托深衷。",
      "正始音相应，延陵听独聪。",
      "黄钟惊靡曼，香草拾童蒙。",
      "出处忘陈迹，箴规向薄躬。",
      "金丸当稚鸟，玉轸饰焦桐。",
      "化理论无始，交情勉有终。",
      "烹鱼须溉釜，射虎为张弓。",
      "飞将材无让，宗周梦未穷。",
      "宣威聊镇朔，赐乐在和戎。",
      "钜鹿藩京邑，飞狐扼代宫。",
      "孟舒惟布德，萧相肯居功。",
      "吾辈惭狂简，君心爱朴忠。",
      "春秋存草野，黄老谢鸿蒙。",
      "赤舄堪随旦，丹砂不问洪。",
      "乾坤虽朔漠，日月自房栊。",
      "别绪纷春霰，离忧急草虫。",
      "扬旗过广武，倚剑失崆峒。",
      "铙吹桑乾远，台门北岳崇。",
      "黑河霜惨淡，青冢草朦胧。",
      "愿寄沙陀札，来招桂树丛。",
      "白登思缱绻，阴馆恨倥偬。",
      "辽后妆楼古，苏卿庙貌隆。",
      "五言冠冕在，一代舞歌空。",
      "饥渴依殊域，精灵格上穹。",
      "何当清渭猎，车后载蜚熊。"
    ]
  },
  {
    "id": "e647d10f91752002bb6c571103e868f3",
    "title": "寿尹太翁二十韵",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "二岳罗浮峙，三门涨海通。",
      "神仙多窟宅，造化在房栊。",
      "大老元姜父，真人是尹雄。",
      "角应生左鬓，光已转方瞳。",
      "井有丹砂汁，堂多桂树风。",
      "兵钤开大鲤，王猎待非熊。",
      "往日为郎早，筹边奏草工。",
      "老臣方祭酒，令子已得弓。",
      "璞玉人难器，盐梅望正崇。",
      "今朝持大斗，与客上新丰。",
      "柔色思春草，精心格上穹。",
      "灵芝宫阙似，巨枣瓠瓜同。",
      "玉杖敦三老，丹经得八公。",
      "笙诗尊绛萼，舞曲艳惊鸿。",
      "物贵珊瑚市，人欢薝卜丛。",
      "鹧鸪峰拱北，蝴蝶洞朝东。",
      "雨滴黄旗翠，花流碧甲红。",
      "登临长自乐，吟咏晚逾攻。",
      "神器须黄绮，名儒必马融。",
      "愿言颐养备，与道共无穷。"
    ]
  },
  {
    "id": "e647d10f9175200264912dc1ec53d8cb",
    "title": "山澥关",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "一线岩关在，神京此大门。",
      "潮声吞渤海，山势接昆仑。",
      "独扼辽东吭，深盘碣石根。",
      "黄榆连汉垒，白草带秦垣。",
      "顷者遭龙战，诸夷起虎墩。",
      "乾坤归大漠，锁钥失雄藩。",
      "枉设西洋炮，频降上将幡。",
      "花门空饱肉，青冢不归魂。",
      "日向双笳落，云随万马奔。",
      "我来繻屡弃，谁见节犹存。",
      "鸿雁虚惊箭，骅骝正伏辕。",
      "雪花千里卷，旗影两河翻。",
      "天险嗟如此，丸泥莫可论。",
      "徒怜徐国烈，辛苦为中原。"
    ]
  },
  {
    "id": "e647d10f91752002a06e1133cf675689",
    "title": "过吴不官草堂赋赠",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "今日东林社，遗民半入禅。",
      "君栖洞庭馆，不异虎溪边。",
      "敛性成幽石，行歌彻紫烟。",
      "门临响水涧，家有梅花田。",
      "橘柚香无数，杨梅红更然。",
      "琴书开暖日，鸡犬散晴天。",
      "竹笋穿苔小，银鱼入馔鲜。",
      "采兰陈膝下，弄鸟向堂前。",
      "昔我沧洲祖，人称莱子贤。",
      "高堂过百岁，白发奉双仙。",
      "孺慕今惟子，南陔复有篇。",
      "白华朱萼好，相赠两流连。"
    ]
  },
  {
    "id": "e647d10f9175200245f8f79dc256af9c",
    "title": "为频阳田先生八十寿",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "河华英灵聚，西来气混茫。",
      "奥区先渭汭，沃野更频阳。",
      "有美雄京兆，田公负令望。",
      "宗周传礼乐，西汉绍文章。",
      "小邑牛刀试，空山豹雾藏。",
      "采芝从地肺，晞发向扶桑。",
      "昭代留耆旧，中年谢霸王。",
      "耦耕檀柘里，独钓漆沮傍。",
      "揽德鸾难下，含精桂自芳。",
      "白云横陆海，瀑布落崇岗。",
      "八十春无尽，飞腾兴欲狂。",
      "无为真药饵，不老是壶觞。",
      "姑射元冰雪，神尧亦秕糠。",
      "岳莲标玉井，仙掌注寒浆。",
      "骨髓年来紫，瞳人日以方。",
      "里闾钦几杖，髦士奉圭璋。",
      "令嗣生民秀，贤书上国光。",
      "诗称花萼韡，舞拂彩衣长。",
      "雉子斑何极，龙媒蹀未央。",
      "神人和唱叹，廊庙肃趋锵。",
      "深爱存颜色，清歌祝乐康。",
      "万年松偃盖，九子凤吹簧。",
      "烟叠荆山陌，溪盘祋祤乡。",
      "老人南极灿，王者泽兰香。",
      "四皓空贫贱，中华靡赞襄。",
      "星迟东井会，风待赤旂扬。",
      "拾穗中田露，披裘九月霜。",
      "老成为国献，久视比仙强。",
      "世变迁陵谷，人间足稻粱。",
      "麒麟逢孔父，蝴蝶化蒙庄。",
      "至道遥相契，苍生定不忘。",
      "他时清渭猎，车后载君璜。"
    ]
  },
  {
    "id": "e647d10f9175200285c2dec395306fbf",
    "title": "粤台怀古",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "百粤称天府，双台眺碧空。",
      "海吞南武郡，山枕赵佗宫。",
      "珠市鲛人集，金门蜃气通。",
      "潮飞千嶂白，花映半天红。",
      "游女云边艇，都人果下骢。",
      "洲形斜偃月，草色远含风。",
      "笛弄沉香浦，觞浮桂树丛。",
      "衣冠分建业，井里比新丰。",
      "久变蛮夷俗，长怀割据功。",
      "交州元险阻，越尉亦英雄。",
      "黄屋扶桑下，朱旗旭日东。",
      "秦皇难再世，项羽枉重瞳。",
      "虎视曾何益，龙兴自不同。",
      "匹夫休叱咤，三杰正和衷。",
      "卒致歼垓下，何妨王汉中。",
      "任嚣谋略善，陆贾笑谈工。",
      "立国聊乘乱，称臣遂效忠。",
      "春秋朝衮冕，关塞罢兵戎。",
      "翠羽鸣浮峤，繁葩落刺桐。",
      "仙灵多窟宅，芝术胜华嵩。",
      "五岭堪栖隐，中原尚战攻。",
      "宁求勾漏令，早作浣花翁。",
      "三寸留侯舌，千钧李广弓。",
      "飞扬心未已，导引术无穷。",
      "月出扶胥树，霞横朔漠鸿。",
      "骑羊人已去，舞剑曲初终。",
      "踪迹虽飘梗，精诚每贯虹。",
      "言寻广成子，长啸上崆峒。"
    ]
  },
  {
    "id": "e647d10f9175200215c37aa1cced5154",
    "title": "泰岳",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "玄黄相喷薄，气结金银峰。",
      "青帝行春令，中天作岱宗。",
      "鲜霞乱沧海，初日上芙蓉。",
      "御道盘三观，虚坛倚五松。",
      "无人探玉牒，独自听霜钟。",
      "树接蓬瀛近，云遮齐鲁重。",
      "明堂留汉迹，梁父失秦封。",
      "瀑布横天白，桃花带露浓。",
      "仙人飞不下，玉女笑相从。",
      "缥缈星河外，迎予一白龙。"
    ]
  },
  {
    "id": "e647d10f9175200215c37aa1acc89a74",
    "title": "泰岳",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "蒙蒙岩洞里，元气有周秦。",
      "万物生青帝，群峰拱丈人。",
      "天鸡呼日早，仙阁出云新。",
      "濯发攀河汉，冥心见鬼神。",
      "琴声流众壑，剑彩绕孤身。",
      "长子惟南面，天孙有大春。",
      "命长凝木火，精已作星辰。",
      "雷以三阳壮，龙于正月屯。",
      "望中愁系练，行处想扶轮。",
      "忍使乾坤失，苍茫泪满巾。"
    ]
  },
  {
    "id": "e647d10f917520022325c80d51bf7fec",
    "title": "西安别沈太史",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "北斗秦城直，南山汉阙连。",
      "龙兴三户日，虎视八州天。",
      "往事浮云里，遗基蔓草边。",
      "二南王道荡，四塞地形偏。",
      "设险资豺虎，居中忆涧瀍。",
      "深仁垂百世，大义劫千年。",
      "吊古心空怆，逢君赋遂传。",
      "焦桐频并瑟，老骥漫当鞭。",
      "霹雳中郎侧，飞扬伯乐前。",
      "交情忘出处，世态苦推迁。",
      "吾道宜贫贱，斯人亦市廛。",
      "君公牛自侩，叔夜凤难骞。",
      "爱尔南邦杰，今时太史贤。",
      "石渠昭著作，梁苑荷陶甄。",
      "雨膏曾分陜，谋猷迥济川。",
      "青云虽奋发，白屋更周旋。",
      "玉笛胡床弄，襜帷大道褰。",
      "右军神旷旷，洗马兴翩翩。",
      "捉麈惊河汉，挥毫惨雾烟。",
      "草书团扇重，误点画屏妍。",
      "恢廓承家学，精微在砚田。",
      "而翁垂素业，当世奉韦编。",
      "经术尊刘向，词华老伏虔。",
      "明堂遗太玉，清庙舍朱弦。",
      "金石商歌出，兰蘅楚佩鲜。",
      "乡人修俎豆，弟子典牲牷。",
      "大厦崇堂构，名山肃几筵。",
      "孝思谁不匮，善述汝无愆。",
      "台辅寅恭后，人伦表帅先。",
      "举觞称雅颂，把臂向林泉。",
      "别绪章台结，离忧易水悬。",
      "出关歌不已，折柳意凄然。",
      "白马东之代，黄金北赴燕。",
      "灞桥分手处，相望在贞坚。"
    ]
  },
  {
    "id": "e647d10f9175200296dd6f2b38a03ec6",
    "title": "代赠王海宪十六韵",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "南武称天府，城临百粤雄。",
      "山川多霸气，割据有遗宫。",
      "夫子来开府，诸侯早避骢。",
      "宣威鲛浦上，秉宪象林中。",
      "界柱勋重建，戈船策更工。",
      "夷吾筹煮海，越石赋扶风。",
      "上郡多豪杰，横行独乃公。",
      "神灵钟太华，剑履下崆峒。",
      "豹变真君子，龙骧是阿童。",
      "年时冠獬豸，衮职补华虫。",
      "谟似皋陶告，诗将大夏通。",
      "鼓钟开板屋，琴瑟待焦桐。",
      "吐握符姬旦，仙灵问葛洪。",
      "作人持玉尺，求士得冥鸿。",
      "恺悌垂天德，神明作圣功。",
      "愿言逐裘带，长在药洲东。"
    ]
  },
  {
    "id": "e647d10f91752002c40da195a7d5c3c5",
    "title": "赋赠秣陵某方伯",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "南国当珠斗，东山得衮衣。",
      "开藩龙虎地，敷政帝王畿。",
      "召伯多阴雨，君陈在紫薇。",
      "归心先白屋，入梦即黄扉。",
      "海内难藏富，朝端有作威。",
      "苍生瞻岳牧，令子赞庭帏。",
      "孝友陪张仲，文章接陆机。",
      "江山三楚是，花柳六朝非。",
      "北海尊能满，西园赋不违。",
      "谢公墩咫尺，相赏及芳菲。"
    ]
  },
  {
    "id": "e647d10f917520022eafaba6da2abbcf",
    "title": "赋送镇安别驾",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "邕州千里外，土府万山中。",
      "地与交南接，官于太守同。",
      "威灵千骑入，德教百蛮通。",
      "银艾腰方始，金标立未终。",
      "声诗开子女，明信荐三公。",
      "吹管消春瘴，挥琴送夕鸿。",
      "玉壶长注露，铜鼓静含风。",
      "雨散雷高翠，霞连海角红。",
      "怀人东莞远，平佛日南空。",
      "四塞当天险，三年奏土功。",
      "伫闻神雀下，褒语出深宫。"
    ]
  },
  {
    "id": "e647d10f91752002494f18a2a2346544",
    "title": "代挽楚抚军",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "形势推荆楚，朝廷倚栋梁。",
      "安危臣弟在，眷注帝心长。",
      "北阙悬黄鹄，南楼启武昌。",
      "绸缪多牖户，锁钥几封疆。",
      "梁木俄然折，连枝更可伤。",
      "精灵凭将士，涕泗满湖湘。",
      "文武今谁宪，神明夙自强。",
      "猷须元老壮，兵以丈人祥。",
      "七载忘裘带，三年缺斧斨。",
      "疮痍犹未起，衽席总多方。",
      "杀气愁金齿，妖星恨火房。",
      "推心消反侧，奋臂作金汤。",
      "德润如阴雨，威寒俨肃霜。",
      "王侯同汗马，父老只甘棠。",
      "碣为神君勒，书探武库藏。",
      "弥留犹请命，感激每飞章。",
      "往者绥江左，苍生恋衮裳。",
      "流离忧水旱，博济及炎荒。",
      "玉匕回凋瘵，金标立纪纲。",
      "九重喉舌寄，万姓藻蘋香。",
      "遂有司空命，重开仆射堂。",
      "位虽高虎拜，寿未至鹰扬。",
      "部曲传兵法，宸居念国殇。",
      "榇归辽海上，舟过秣陵旁。",
      "形影孤花萼，肝肠断雁行。",
      "哲兄存少保，令子得仙郎。",
      "继述应无忝，忠勤定不忘。",
      "诏先崇俎豆，勋益重旂常。",
      "洲草凋鹦鹉，山云惨凤凰。",
      "英魂终沔鄂，同气永参商。",
      "药石那能视，人琴并已亡。",
      "家风馀白简，世业更青箱。",
      "絮酒随河伯，云旗指点苍。",
      "千秋友于痛，呜咽此斜阳。"
    ]
  },
  {
    "id": "e647d10f9175200261a0b06041507e23",
    "title": "上两广制府",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "南岳诸侯长，东西节制同。",
      "建标蛮越界，开府尉佗宫。",
      "虎拜从文祖，龙骧是阿童。",
      "文昌横大帐，武库满彤弓。",
      "喉舌持珠斗，精诚致玉虹。",
      "富民应日引，享帝已年丰。",
      "啸咤云雷起，经营土宇雄。",
      "益初方大作，升五正多功。",
      "阶陟嵩台峻，楼悬沥水崇。",
      "炎天霜肃肃，晴日雨蒙蒙。",
      "蜃吐朱旗气，鹰吟白简风。",
      "垣墉那有隼，衽席尽如熊。",
      "赤舄居无外，黄裳美在中。",
      "鹓雏生八桂，凤子出双桐。",
      "客宿依牛女，王基问祝融。",
      "文章持正朔，雅颂托宗工。",
      "礼乐兴方始，春秋注未终。",
      "神明因有道，鼓舞自无穷。",
      "折节先岩穴，居身必华嵩。",
      "门馀鸣剑客，座得浣花翁。",
      "贱子钦威重，愚生抱困蒙。",
      "恭闻三吐德，愿效一言忠。",
      "文献悲当世，删修愧在躬。",
      "网罗千卷失，箴缕百家通。",
      "渊府推吾相，裁成望我公。",
      "敢将黄老进，安用大师攻。",
      "作序求皇甫，为金笑葛洪。",
      "书繁难绣版，力竭为雕虫。",
      "桑梓凭兹答，权衡苦不聪。",
      "自媒将拙赋，应得当虚衷。"
    ]
  },
  {
    "id": "e647d10f917520029c5e521303156550",
    "title": "阅江楼晚眺",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "水截嵩台下，牂牁一大支。",
      "天教双峡束，地以一楼持。",
      "雁塔穿窗出，渔帆逐槛移。",
      "飞甍交木末，倒影乱榕丝。",
      "吞吐无三越，浮沉有二仪。",
      "基从千仞起，势似一峰欹。",
      "曲折霞城外，氤氲露井时。",
      "自成磐石固，不厌定山卑。",
      "北斗为岩穴，南溟在履綦。",
      "暮烟迷浦溆，寒日恋轩墀。",
      "争宿皆鱼翠，丛生是水芝。",
      "羚羊微积雪，汇口欲流澌。",
      "气暖梅先得，霜轻叶不知。",
      "鱼浮因雾大，莺啭以风迟。",
      "上税多柑户，蛮歌少竹枝。",
      "冬乾禾稼喜，岁晏杜兰悲。",
      "甘蔗连西骆，桄榔接九疑。",
      "苍梧虞帝冢，锦石陆生祠。",
      "海思凭骚赋，云愁为别离。",
      "鹧鸪催泪落，蝴蝶与心期。",
      "白首闲方始，青山老更宜。",
      "桑榆休恨晚，吾道有馀师。"
    ]
  },
  {
    "id": "e647d10f9175200279bef614cf27e58a",
    "title": "至西宁赋赠张大令",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "一水曲穿林，沿洄信几深。",
      "路从幽鸟问，城向乱云寻。",
      "渐到弦歌地，遥闻鸾凤音。",
      "政成因孝友，公暇每登临。",
      "徭女仙灵口，罗人父母心。",
      "花重封锦石，月更奏瑶琴。",
      "风雅持当代，神明答所钦。",
      "干旌劳见访，几杖欲求箴。",
      "作脍多葵鲤，开屏有孔禽。",
      "筑台先郭隗，在幕复陈琳。",
      "史氏循良传，韦家讽谏吟。",
      "为君频搦管，相和始于今。"
    ]
  },
  {
    "id": "e647d10f91752002d4b2c40db76ab550",
    "title": "奉答林木文泷水客舍见寄之作",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "嘉禾风雅盛，梅里更多贤。",
      "特起君无敌，环攻我亦坚。",
      "才华同六代，倡和得三年。",
      "屡折鸳湖柳，频餐鹤渚莲。",
      "莺花西子国，烟雨大夫船。",
      "槜李芬馨处，鲈鱼泼刺边。",
      "相知惟汝少，独立让谁妍。",
      "笋比笼葱大，雏争鸑鹭先。",
      "明堂成大玉，清庙作朱弦。",
      "一自参商隔，徒教梦寐牵。",
      "蚕娘悲嫁毕，浣女畏歌传。",
      "白发重相遇，青云尚未然。",
      "词章光越峤，行李苦峦烟。",
      "暂作罗旁客，闲依鲍靓仙。",
      "疮痍分大药，水火出炎天。",
      "阴雨从斑管，慈云起锦笺。",
      "能招徐孺至，更使主人前。",
      "昼引龙龛坐，春留玉枕眠。",
      "孝承名父志，忠在大人篇。",
      "莫遣廷臣荐，鸣珂便入燕。"
    ]
  },
  {
    "id": "e647d10f91752002249402e9c36e6c21",
    "title": "韩佥宪寿词",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "南越分三道，枢机在岭西。",
      "台门开石室，使节出端溪。",
      "四郡归观察，诸侯待整齐。",
      "声华高绛阙，文采冠金闺。",
      "燕喜多山雉，龙骧罢水犀。",
      "芙蓉园正启，鹦鹉赋争题。",
      "九节蒲为寿，三珠树可栖。",
      "纷葩公宴曲，传自大铜鞮。"
    ]
  },
  {
    "id": "e647d10f91752002f65b9b7be4aeff73",
    "title": "岩滩作",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "谁佐中兴业，桐江百尺丝。",
      "潜龙虽勿用，威凤亦来仪。",
      "月上千峰夕，云生万壑时。",
      "那知天子贵，适与故人期。",
      "洗耳秋潭冷，披裘晓露滋。",
      "石华闲自拾，琼草可谁贻。",
      "山鬼骖玄豹，桐君把翠旗。",
      "客星光灼烁，仙洞路逶迤。",
      "下视云台将，高为帝者师。",
      "论兵嫌吕尚，象物得庖羲。",
      "鱼食惟香草，猿飞必上枝。",
      "空教望鸿羽，不使嫉蛾眉。",
      "舒啸天风起，回舟珠斗移。",
      "茫茫烟树外，何以慰相思。"
    ]
  },
  {
    "id": "e647d10f91752002b8e588b4d0dfc224",
    "title": "咏怀",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "至人握大象，长为天下君。",
      "澄潭龙不见，嘘气成风云。",
      "维彼蒲衣子，渊玄莫能伦。",
      "朝隐泰山霞，暮游洪河津。",
      "仁义乃蘧庐，逍遥葆其真。",
      "春雷惊百卉，阊阖涣波鳞。",
      "时哉无与言，天倪一何神。"
    ]
  },
  {
    "id": "e647d10f91752002b8e588b4033251f7",
    "title": "咏怀",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "猿猴依杞楠，后羿不能射。",
      "至人与天游，鼋鼍皆默化。",
      "利剑决浮云，玄珠烛长夜。",
      "许繇乃尧师，土苴治天下。",
      "得鱼忘敝笱，骖螭任高驾。",
      "圣智贵潜行，毋使大盗假。",
      "悬瓢松树间，风吹流泉泻。",
      "哀彼尘垢子，死生如传舍。"
    ]
  },
  {
    "id": "e647d10f91752002b8e588b4fc1f5f19",
    "title": "咏怀",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "亭亭南澥云，变化如游龙。",
      "朝冠扶桑日，暮舍阊阖风。",
      "光彩何荧荧，降我药珠宫。",
      "感子相羽翼，飘飖至崆峒。",
      "获睹轩辕帝，心华开鸿蒙。",
      "万象无遁形，来朝宝镜中。",
      "双成为舞女，子晋为歌童。",
      "游戏太虚庭，谁能知所终。"
    ]
  },
  {
    "id": "e647d10f91752002b8e588b497d62e7b",
    "title": "咏怀",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "驷马尚可縻，去日苦难追。",
      "平生履虎尾，慷慨将何为。",
      "转蓬如车轮，随风西北吹。",
      "故乡路辽远，瞻望涕涟而。",
      "子房久辟谷，颜如朝霞披。",
      "白龙何蜿蜿，与我游天池。",
      "功业嗟未建，下民方调饥。",
      "洁身乃小节，谁能混鸱夷。",
      "蝉蜕王侯尊，聊且从吾师。"
    ]
  },
  {
    "id": "e647d10f91752002b8e588b41befbeae",
    "title": "咏怀",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "庆卿为燕使，任侠不爱身。",
      "当时偕渐离，势必歼强秦。",
      "委肉饿虎蹊，为谋徒苦辛。",
      "用兵贵无形，窈冥如鬼神。",
      "风云张羽翼，龙蛇效屈伸。",
      "尚父有韬钤，变化存乎人。",
      "我昔观鱼复，八阵如星陈。",
      "江波激雄怒，巨石高嶙峋。",
      "玉女守其门，风后旋其轮。",
      "嗟哉先哲心，精微谁能臻。"
    ]
  },
  {
    "id": "e647d10f91752002b8e588b4a9fb7e4a",
    "title": "咏怀",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "仲秋寒节至，游子无衣裳。",
      "憀慄此何气，中人如斧戕。",
      "阴阳日交战，龙血纷玄黄。",
      "上天徒暴怒，雷霆曾无伤。",
      "务光久沉渊，有穷登为王。",
      "予其忍玩世，君臣有大纲。",
      "宁当猛虎步，不随鸿鹄翔。",
      "勉哉疾固心，四澥聊彷徨。"
    ]
  },
  {
    "id": "e647d10f91752002b8e588b4bdec1cd8",
    "title": "咏怀",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "薛公三千客，半是剑伎人。",
      "惜无王霸略，西向终事秦。",
      "上兵贵战德，训练宜精勤。",
      "八阵本无形，混沌如天轮。",
      "苟能准河图，出没惊鬼神。",
      "离离九皇星，光悬紫薇门。",
      "阳春而肃杀，一气秉其钧。",
      "予其钦若哉，遑敢懈晨昏。"
    ]
  },
  {
    "id": "e647d10f91752002b8e588b4f383dea0",
    "title": "咏怀",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "仙人空桐子，变化如阴阳。",
      "朝霞一膏沐，神光流未央。",
      "忘身故委蛇，八极纷翱翔。",
      "伊予从之游，矫掌承玉浆。",
      "日月如贯珠，吐纳养其黄。",
      "庄生化蝴蝶，相遇鸿蒙乡。",
      "羽翼何葳蕤，餐花临扶桑。",
      "东澥涌其波，浮云四飞扬。",
      "尧轩去已久，斯民多忧伤。",
      "苟非姑射人，谁能应帝王。",
      "薄言税吾驾，深山垂衣裳。"
    ]
  },
  {
    "id": "e647d10f91752002b8e588b471e8b8fe",
    "title": "咏怀",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "出门操天弧，吾将射四方。",
      "豺狼日争食，旷野无人行。",
      "民生各有乐，好修予为常。",
      "桃李羞同华，日月思齐光。",
      "曜灵久翳景，丽天谁文章。",
      "晞发凭天门，北斗斟琼浆。",
      "虽非丹山鸾，愿巢阿阁旁。",
      "雌雄三十六，和呜宣祯祥。"
    ]
  },
  {
    "id": "e647d10f91752002b8e588b43581b709",
    "title": "咏怀",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "乘云何踟蹰，山中难久居。",
      "营营魂九逝，长夜怀忧虞。",
      "披衣起鸣琴，宫商惨不舒。",
      "听者非佳人，鸱鸮纷詈予。",
      "上天降霜露，岁寒谁欢娱。",
      "硕果不可食，琼华化为荼。",
      "俯仰涕沾膺，何时旋故都。"
    ]
  },
  {
    "id": "e647d10f91752002b8e588b4d9ee2fb3",
    "title": "咏怀",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "遥遥望故乡，魂魄所从始。",
      "狐死必首丘，远游今安止。",
      "嵩丘春载阳，三花何旎旎。",
      "时无雒川妃，谁发予琼齿。",
      "有鸟自南来，丹翎纷不理。",
      "雄鸠虽巧言，苟合中诚耻。",
      "茕独夫何言，临流泪如水。"
    ]
  },
  {
    "id": "e647d10f91752002b8e588b44a800af7",
    "title": "咏怀",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "吾剑虽短兵，其疾如电光。",
      "回旋应规矩，恍惚双龙翔。",
      "今天降丧乱，日月颠其行。",
      "重华命百神，迎我朱陵冈。",
      "林峦亘千里，沅湘流汤汤。",
      "山鬼纷媚人，前驱从两狼。",
      "忠诚夙所立，九死吾何伤。"
    ]
  },
  {
    "id": "e647d10f91752002b8e588b445116bd5",
    "title": "咏怀",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "长鲸吹海波，百川皆倒流。",
      "江妃何夭矫，持我归蓬丘。",
      "昊天方降威，潜伏为良猷。",
      "舍我朱离天，来宅寒门幽。",
      "坟羊共藏井，腾蛇与相纠。",
      "君子贵知几，柔顺其无忧。"
    ]
  },
  {
    "id": "e647d10f91752002b8e588b4e986dc5b",
    "title": "咏怀",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "萋萋女贞木，变化何葳蕤。",
      "含此少阴精，隆冬叶不萎。",
      "夫何一佳人，怀忠适见疑。",
      "神灵附太山，攀条吟以悲。",
      "天边有匏瓜，流光照我姿。",
      "笃志慕陶婴，苟合非所期。",
      "百川自东逝，北辰无转移。"
    ]
  },
  {
    "id": "e647d10f91752002b8e588b416f167bc",
    "title": "咏怀",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "大块鼓噫气，众窍为怒号。",
      "予口实兴戎，纵横变离骚。",
      "顾盻无四海，遑能媚其曹。",
      "泰山郁嵯峨，黄河流滔滔。",
      "丈夫无死生，万物等鸿毛。"
    ]
  },
  {
    "id": "e647d10f91752002b8e588b49df75dd6",
    "title": "咏怀",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "予幼好骐骥，万里思横行。",
      "白起不辱君，忠君爱其名。",
      "弓燥而手柔，秋天猎秦城。",
      "信行直如弦，贤豪不我轻。",
      "后骑甘泉宫，前军细柳营。",
      "风飘大胡笳，呜呜如龙鸣。"
    ]
  },
  {
    "id": "e647d10f91752002b8e588b418612c80",
    "title": "咏怀",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "少年学神仙，披发罗浮戏。",
      "麻姑爱玉颜，为作芙蓉髻。",
      "簪以明月珠，拂以红罗帨。",
      "吹笛东南峰，紫鸾来嘒嘒。",
      "欢娱曾几时，人世苦流离。",
      "君为空中云，我为机上丝。",
      "将丝系浮云，缠绵安可期。",
      "悠悠望蓬山，终古长相思。"
    ]
  },
  {
    "id": "e647d10f917520025caa3e003545b4f8",
    "title": "孤竹吟",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "我行逾万里，彷徨思故乡。",
      "黄鹄虽失所，不从燕雀翔。",
      "驾言登孤竹，东北望边疆。",
      "惊沙如白雪，杀气为严霜。",
      "游子一何微，落叶同飘扬。",
      "独智世不容，接舆久徉狂。",
      "神龙为蟭螟，白刃莫能伤。",
      "大义劫天下，汤武诚不祥。",
      "夷齐忧无臣，叩马空忼慷。",
      "白日何昭昭，浮云复茫茫。",
      "吁嗟命之衰，挥涕归首阳。"
    ]
  },
  {
    "id": "e647d10f91752002e7e557ceda821856",
    "title": "过大梁作",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "浮云无归心，黄河无安流。",
      "神鱼腾紫雾，苍鹰击高秋。",
      "类此雄豪士，滔滔事远游。",
      "远游欲何之，驱马登商丘。",
      "朝与侯嬴饮，暮为朱亥留。",
      "悲风起梁园，白草鸣飕飕。",
      "挥鞭控鸣镝，龙骑如星流。",
      "超山逐群鱼，穿云落两鹜。",
      "归来宴吹台，酣舞双吴钩。",
      "惊沙翳白日，垂涕向神州。",
      "徒怀匹夫谅，未报百王雠。",
      "红颜渐欲变，岁月空悠悠。"
    ]
  },
  {
    "id": "e647d10f91752002f91df65f3c1a6973",
    "title": "过涿州作",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "树木何飕飕，黄云千里愁。",
      "日月争驱驰，民生谁获休。",
      "置酒华阳馆，五鼎烹肥牛。",
      "太子捧金卮，美人弹箜篌。",
      "数石不得醉，悲歌恨仇雠。",
      "歌舞欢未终，将军刎其头。",
      "惊风起燕台，滹沱咽不流。",
      "男儿得死所，其重如山丘。",
      "白刃若春风，功名非所求。"
    ]
  },
  {
    "id": "e647d10f91752002fc4d48fba18bfcad",
    "title": "燕市篇",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "日月忽不淹，功名行蹉跎。",
      "神怒色不变，吾何如荆轲。",
      "名随朝露晞，体与蜉蝣化。",
      "嗟尔世上人，悠悠一何多。",
      "驱车临幽州，褰裳涉滹沱。",
      "渐离为击筑，田光和悲歌。",
      "四顾莽无人，泪下随风沙。",
      "英雄无私雠，燕秦终不和。",
      "持此七尺身，为君湛太阿。"
    ]
  },
  {
    "id": "e647d10f917520029c21dbfcf81a217f",
    "title": "绥德城下作",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "白日何萧条，边声吹枯桑。",
      "浮云终不归，随风四飞扬。",
      "言登赫连台，万里望西羌。",
      "匈奴多种落，纷纷如牛羊。",
      "白骨委蓬蒿，谁知是国殇。",
      "向夕闻芦笳，泪沾铁裲裆。",
      "立发而虎视，何当吞八荒。",
      "大刀搏白虹，长箭指天狼。",
      "月照戍楼中，不寐空彷徨。",
      "男儿有气节，安得思故乡。"
    ]
  },
  {
    "id": "e647d10f91752002888c4642b7e212e3",
    "title": "大同感叹",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "杀气满天地，日月难为光。",
      "嗟尔苦寒子，结发在战场。",
      "为谁饥与渴，葛屦践严霜。",
      "朝辞大同城，暮宿青燐傍。",
      "花门多暴虐，人命如牛羊。",
      "膏血溢槽中，马饮毛生光。",
      "鞍上一红颜，琵琶声惨伤。",
      "肌肉苦无多，何以充君粮。",
      "踟蹰赴刀俎，自惜凝脂香。"
    ]
  },
  {
    "id": "e647d10f917520020f204de9750c23a3",
    "title": "赠朱士稚",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "神虬乐泥蟠，鸿鹄安紫荆。",
      "飞腾亦何难，所贵忘吾形。",
      "子房久破产，一身如浮萍。",
      "英雄不失路，何以成功名。",
      "高歌送君酒，词采郁纵横。",
      "神仙尔何愚，犹未齐死生。",
      "明月在沧海，光华虚复盈。",
      "毋怀千岁忧，酣放聊沉冥。",
      "天地一尘垢，吾心独太清。"
    ]
  },
  {
    "id": "e647d10f91752002e3fc728067330ead",
    "title": "示李总戎",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "人生非麋鹿，安能恋山林。",
      "翩翩裘马子，四澥求知音。",
      "一呼疮痍起，戈矛夙所任。",
      "许君以驰驱，杀身毋沉吟。",
      "宁食猛虎肉，莫伤壮士心。",
      "壮士昔穷贱，一饭酬千金。",
      "功名有反覆，英雄难陆沉。",
      "苟不达王命，弓藏悲良深。",
      "愚哉万人敌，叹息为淮阴。"
    ]
  },
  {
    "id": "e647d10f91752002854a5391b8124b2a",
    "title": "送陈十七",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "匹夫为大侠，吾慕鲁朱家。",
      "翩翩四公子，贤豪奚足夸。",
      "猛士处贫贱，神鱼困泥沙。",
      "金鳞三十六，惨淡含朝霞。",
      "变化虽有时，奈此寒与饥。",
      "恩害日相生，欲报贵无私。",
      "暴虎而冯河，英雄所不为。",
      "五贼在心中，运之如璇玑。",
      "去矣陈孺子，冠玉何权奇。",
      "天下在鼎俎，宰割其随时。"
    ]
  },
  {
    "id": "e647d10f91752002e1841f99cd7a06be",
    "title": "赠万生",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "寡妇得丹穴，礼抗万乘君。",
      "百尺怀清台，煌煌巴水滨。",
      "丈夫无货财，为德将何因。",
      "观时得权变，白圭诚智人。",
      "东南市玉帛，西北贸马牛。",
      "为君富敌国，五行运其筹。",
      "握土成黄金，丹诀藏浮丘。",
      "关中日转饷，地利如川流。",
      "功名何赫赫，谁知文终侯。"
    ]
  },
  {
    "id": "e647d10f91752002c22b5bc031268ddd",
    "title": "与诸公别于西陵",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "浮云何弥弥，导我将何之。",
      "徘徊西陵路，与子搴江蓠。",
      "江蓠久不芳，佳人无衣裳。",
      "烹鱼贵神鼎，酌醴宜鸾觞。",
      "鸾觞君不御，别恨吴天长。",
      "参辰日错行，龙虎不相望。",
      "我无四澥罗，何以获鸳鸯。",
      "楚歌为羽声，壮心空低昂。",
      "君子握神器，小人重文章。",
      "去去且挥手，久要愿不忘。"
    ]
  },
  {
    "id": "e647d10f91752002b5ac26076b094866",
    "title": "寄陈黄门",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "美人游四海，滔滔伤不归。",
      "鼋鼍衔左黪，中流援者谁。",
      "我欲拔剑去，路长无粮资。",
      "人马皆饥豗，彷徨泪濡衣。",
      "驾言陟高冈，顺风呼所期。",
      "吾子白衣冠，呜咽前致辞。",
      "丈夫怀心胆，报德当乘时。",
      "母以天年终，聂政今何依。",
      "众人鸟兽散，弃我忽如遗。",
      "逝将衽金革，与子同驱驰。",
      "但视沧浪天，莫顾黄口儿。"
    ]
  },
  {
    "id": "e647d10f91752002d6acc567fd3df2bc",
    "title": "寿母",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "我生遘丧乱，周游悲道穷。",
      "发肤虽至昵，相依不克终。",
      "子春难全归，豫让靡成功。",
      "仰辜昊天德，俯愧白华躬。",
      "兹辰介春醴，瓶罍无光容。",
      "捧土塞盟津，吹琯回条风。",
      "微志苟不移，庶可慰尸饔。"
    ]
  },
  {
    "id": "e647d10f91752002d6acc5675e9aeab9",
    "title": "寿母",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "朱陵有药市，我父为韩康。",
      "东王教服食，仙去路渺茫。",
      "远瞻松槚上，近察几筵傍。",
      "神灵何倏忽，令母早年孀。",
      "白鹤思令威，黄鹄悲陶婴。",
      "悠悠圣善心，与我旻天长。",
      "母子相流连，如月在沧浪。",
      "沧浪水清彻，所以娱娥光。"
    ]
  },
  {
    "id": "e647d10f91752002d6acc5674213f6f2",
    "title": "寿母",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "母寒裁复裈，儿寒持熨斗。",
      "隆冬天雨霜，清苦徒相守。",
      "偕隐似绵山，躬耕无谷口。",
      "今朝逢令辰，何以介眉寿。",
      "凿冰取嘉鱼，采兰为肥牡。",
      "堂堂予处子，被褐怀琼玖。",
      "不义如浮云，岂足娱诸舅。"
    ]
  },
  {
    "id": "e647d10f91752002d6acc567b6c5bb19",
    "title": "寿母",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "青松冒霜雪，岁寒希阳春。",
      "仰绝高天覆，俯凭坤厚仁。",
      "婉娈怀袖间，蔼如狐白温。",
      "尸鸠未均养，所嗟俱贫辛。",
      "长息刺绣文，次息倚市门。",
      "终岁何劬劬，钱刀无一存。",
      "龙绡匪冬衣，燕麦匪朝餐。",
      "徒持孺子颜，嬉笑相承欢。"
    ]
  },
  {
    "id": "e647d10f91752002d6acc567cd612107",
    "title": "寿母",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "葳蕤三珠树，上有孤凤凰。",
      "凝神慕姑射，尧舜如秕糠。",
      "大子歌离骚，中子进椒浆。",
      "小子射白鹿，为脯陈高堂。",
      "勤劳文伯母，勖以追圭璋。",
      "日抱金乌飞，月怀灵兔翔。",
      "精华相呼噏，为命与天臣。"
    ]
  },
  {
    "id": "e647d10f91752002d6acc56764db06aa",
    "title": "寿母",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "西王有青鸟，奉使何温恭。",
      "朝登麻姑台，戴胜相随从。",
      "中妇献缃襦，小妇调丝桐。",
      "阿母乐欣欣，饮酒颜鲜红。",
      "兰花结萱草，千叶开芙蓉。",
      "念我托神仙，不昏如青童。",
      "幽幽匏瓜星，独处银河东。"
    ]
  },
  {
    "id": "e647d10f91752002d6acc567f6d967c5",
    "title": "寿母",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "罗浮五色鸟，绛翎是君王。",
      "生男为鸿鹄，生女为鸳鸯。",
      "嗟余有两妹，口噤难衔将。",
      "风雨日漂摇，尝忧巢穴伤。",
      "侯光方赁舂，令晖日缝裳。",
      "穷苦不遭时，令母怆中肠。",
      "婿贫若珠玉，女淑宜糟糠。",
      "庶几抱潜德，来共拜嘉庆。"
    ]
  },
  {
    "id": "e647d10f91752002d6acc567a146604f",
    "title": "寿母",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "神龙何光彩，乘道而浮游。",
      "非阴复非阳，归我太清居。",
      "暮如蓬海月，为母掌中珠。",
      "朝如扶桑霞，为母身上襦。",
      "天下乃尘垢，真人色不渝。",
      "虽无人爵荣，其乐如华胥。",
      "愿亲且安坐，清琴听徐徐。"
    ]
  },
  {
    "id": "e647d10f917520027c7587dbe7c84637",
    "title": "赠友",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "与君生南溟，嘘噏雄百川。",
      "海波如连山，天地争回旋。",
      "蓬壶在鳖背，踟蹰未登仙。",
      "念此下民咨，干戈方缠绵。",
      "大禹股无毛，仲尼席屡迁。",
      "至人贵拯物，俾世无颠连。",
      "鸟兽与同群，松乔胡足贤。"
    ]
  },
  {
    "id": "e647d10f917520027c7587db1bdd8c7b",
    "title": "赠友",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "玄云无定体，应龙不常仪。",
      "昨日髡为奴，今朝冠有绥。",
      "贤者重其死，与世聊委蛇。",
      "委蛇夫如何，有亲方餔糜。",
      "登高呼我友，来同季女饥。",
      "君为爨下桐，我作薪中葵。",
      "持兹忧患身，柔顺同文箕。",
      "有鳏昔在下，雷雨终弗迷。",
      "聊陈衾与裯，同寝待鸣鸡。"
    ]
  },
  {
    "id": "e647d10f917520027c7587db69c580e3",
    "title": "赠友",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "秋霜何凛冽，孤凤寒无衣。",
      "摛藻如云霞，五经徒纷披。",
      "微言在糟粕，千秋知者希。",
      "子志在春秋，我学惟蓍龟。",
      "阴阳道所贵，生杀其乘时。",
      "丹青亦寓言，游艺聊自嬉。",
      "浩荡象天形，山川相蔽亏。",
      "为余貌山鬼，窈窕含忧思。",
      "灵修在毫素，终古见光仪。"
    ]
  },
  {
    "id": "e647d10f917520027c7587dbc050fd7c",
    "title": "赠友",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "三闾多微言，游仙托荒诞。",
      "追琢风谏心，光彩争云汉。",
      "离骚能好色，九章多怨叹。",
      "洋洋变风雅，发愤成波澜。",
      "苟非宋玉招，精魂方越散。"
    ]
  },
  {
    "id": "e647d10f917520027c7587db45331116",
    "title": "赠友",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "神农削鸿梧，以合天人和。",
      "嗟余半死根，摧藏在山阿。",
      "蒙周生浊世，滑稽扬其波。",
      "湘累亦寓言，荒淫为九歌。",
      "变易吾仪容，云气象嵯峨。",
      "日月尚有瑕，丘陵亦孔讹。",
      "称文虽渺小，其旨咸包罗。",
      "夫子诚知音，悯我如韩娥。",
      "行云如可遏，更奏采菱荷。"
    ]
  },
  {
    "id": "e647d10f917520027eb1bd6ab2d1721e",
    "title": "送从弟无极归里",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "白云忽改容，愀凄若风雨。",
      "黄龙何宛蟺，相追在洲渚。",
      "同气不相离，庶几吾与汝。",
      "与汝怀芬芳，离骚绳祖武。",
      "崇兰恶无实，相将树稷黍。",
      "泰山易崩颓，相将保鸿羽。",
      "成仁即神仙，韩终非所许。",
      "愿言守儒术，毋坠先人绪。"
    ]
  },
  {
    "id": "e647d10f917520027eb1bd6a89c4ddeb",
    "title": "送从弟无极归里",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "重华托神仙，解体升九疑。",
      "离宫若云浮，欲陟无天梯。",
      "垂衣接万灵，弃我独如遗。",
      "茕茕在中野，熊罴鸣相追。",
      "弟兄贵急难，骨肉无乖离。",
      "子能御外侮，羁旅吾何悲。",
      "今朝途路穷，双凫忽分飞。",
      "商飙吹白云，怅望徒沾衣。"
    ]
  },
  {
    "id": "e647d10f917520027eb1bd6a3556e196",
    "title": "送从弟无极归里",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "云中有二老，采薇何从容。洞房隐青岩，卉木交蒙茏。",
      "处幽含圣神，被我太古风。我祖蹈云天，窈窕相追从。",
      "《离骚》合经术，规谏心无穷。子其玩微词，追琢为楚风。",
      "谗邪譬云蜕，君子喻虬龙。金相而玉质，惊采开童蒙。"
    ]
  },
  {
    "id": "e647d10f9175200243ea2ec71f4868a2",
    "title": "题云台峰",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "雄雷何霹雳，雌雷鸣依依。",
      "阴阳相回薄，渊默不能持。",
      "发愤为春秋，空文思垂辉。",
      "轩辕在华岳，排天往陈辞。",
      "天梯何险艰，十步九逶迤。",
      "匍卜苍龙背，拘牵玉女衣。",
      "绠短玉井长，寒浆难疗饥。",
      "白帝觞百神，邀我云台嬉。"
    ]
  },
  {
    "id": "e647d10f9175200243ea2ec721f7f3d1",
    "title": "题云台峰",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "抠衣上云台，磴道何盘纡。",
      "死生寄微繘，逡巡青壁隅。",
      "神气虽不变，四体挛以拘。",
      "阴井仰穿空，阳霤伏行虚。",
      "仙人遥见笑，戚施与蘧蒢。",
      "寥廓忽无天，穷高至奥区。",
      "巨灵厌大朴，雕崿为芙蕖。",
      "吾将反浑沌，与帝合灵符。"
    ]
  },
  {
    "id": "e647d10f91752002ff89f5a966141630",
    "title": "猛虎词",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "朝负角弓出，暮负角弓归。",
      "猛虎何斑斑，欲射怜其儿。",
      "惟虎尚有儿，惟人乃无妃。",
      "雄刀鸣床东，雌刀跃床西。",
      "雷雨何冥冥，兰灯惨其辉。",
      "彷徨起中夜，恩怨交心脾。",
      "牝鸡方司晨，令我倒裳衣。",
      "裳衣且莫倒，奋发当有时。"
    ]
  },
  {
    "id": "e647d10f91752002273b08e3fb4a69e5",
    "title": "赠陆氏及其从子",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "凄凄天上星，与我俱沉冥。",
      "匏瓜常自系，河鼓难为声。",
      "吁嗟尔知己，相欢如平生。",
      "阮公赋咏怀，携手八荒行。",
      "洋洋会风雅，从子与齐称。",
      "昔焉冯大河，今焉履薄冰。",
      "妖姬自可求，渔父谁能名。"
    ]
  },
  {
    "id": "e647d10f91752002cc1f6f9d6301a597",
    "title": "为区母陈太君寿",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "煌煌天上星，三五成鸳鸯。",
      "匏瓜独无匹，织女徒相望。",
      "如彼单枝莲，苦心含九泉。",
      "如彼兔丝花，松折还缠绵。",
      "独活为谁施，不学华山畿。",
      "绸缪君牖户，鞠育君孤儿。",
      "平生昧凫藻，梦寐见容姿。",
      "长歌入君木，越礼非所宜。"
    ]
  },
  {
    "id": "e647d10f91752002cc1f6f9d3a94d8c5",
    "title": "为区母陈太君寿",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "妾心非朝露，不为白日晞。",
      "芙蓉负霜死，不作浮萍移。",
      "寒苦四十年，春阳无见期。",
      "伯姬蹈汤火，高行毁容辉。",
      "百尔君子怀，两髦怜我仪。",
      "有腼未亡人，敢当称寿辞。",
      "所愿为蜉蝣，泉下早同归。"
    ]
  },
  {
    "id": "e647d10f917520029f268d340108edf9",
    "title": "赠孔参军",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "丈夫志经营，岂曰生不辰。",
      "依人七尺贱，隐忍成埃尘。",
      "亲寿如过隙，欲去还逡巡。",
      "狐裘裼素锦，玉气为女人。",
      "单步以负笈，英雄方苦身。",
      "与君同感激，酣饮娱青春。",
      "紫袖方吹箫，青绡持拂巾。",
      "上客列广座，欢言相情亲。",
      "文藻四辉映，绮思霞氤氲。",
      "如彼洞光珠，精灵烛百神。",
      "司马秉冰镜，林宗乐人伦。",
      "殷勤勖明德，及此白发新。",
      "著作为世师，岂敢辞苦辛。"
    ]
  },
  {
    "id": "e647d10f91752002ab9b91341d0f4ae8",
    "title": "寿吴云遇先生",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "先帝诸词臣，天南有其二。",
      "一惟我吴公，冠冕庶尝士。",
      "三朝无实录，史官久不备。",
      "简讨方须才，兼书行在事。",
      "公时当圣心，回翔清切地。",
      "石室书初抽，嵩台草亦视。",
      "岂谓复西巡，君臣忽相弃。",
      "霓旌若转蓬，万里追难至。",
      "匍匐返岩阿，天颜在寤寐。",
      "渊明居玉京，子真隐梅市。",
      "义不慕长生，所怀沟壑志。",
      "忽尔享期颐，神明以无累。",
      "先朝一耆旧，天留有深意。",
      "须发虽皤然，精纯若童稚。",
      "令子富才华，文章为酒食。",
      "丹青与草书，一一供亲嗜。",
      "鹤鸣喜在阴，天籁日相媚。",
      "父歌紫芝篇，子疏白华义。",
      "何以轩冕为，山水娱仁智。",
      "岁寒独后凋，努力为苍翠。",
      "荫我半生枝，得成清庙器。"
    ]
  },
  {
    "id": "e647d10f917520028324b724f3bb63c4",
    "title": "送李子蓝",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "日馀尚幽独，夙昔卧林水。",
      "兰生自无人，岂敢怨泥滓。",
      "在春兰则黄，在秋兰则紫。",
      "颜色虽随时，芬馨无终始。",
      "岁寒寡所期，邂逅得吾子。",
      "峨峨武林彦，奕奕文章美。",
      "光掩南海珠，价重凤凰子。",
      "知音亦复希，萧然返乡里。",
      "时无战国雄，黄金斗游士。",
      "且复怀短长，以待人求己。",
      "相送郁江湄，殷勤问行李。",
      "重来不可谖，故人望玉趾。"
    ]
  },
  {
    "id": "e647d10f91752002eeba219bc900b5a2",
    "title": "读史赠陈献孟并送其行",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "秦季焚诗书，先圣道以丧。",
      "诸儒负礼器，仓卒归陈王。",
      "匹夫徒发愤，曾不识兴亡。",
      "隐忍成功名，何如张子房。",
      "子房非儒者，为气何坚刚。",
      "其终如鲁连，其始如荆卿。",
      "平生予所希，君亦慕其狂。",
      "终古两盗雄，兰池与博浪。",
      "少年虽轻发，气实吞始皇。",
      "君于太公书，曾否得其纲。",
      "先公有宜略，揣磨宜不遑。",
      "将飞且伏翼，将呜先引吭。",
      "何必魁岸人，始能应帝王。",
      "从容以步游，游于淮海旁。",
      "英雄无神师，其学不明光。",
      "苟能依老成，以礼为之方。",
      "我亦倜傥人，垂老犹摧藏。",
      "汉初两孺子，不得与偕行。",
      "强忍亦已久，中夜起彷徨。",
      "君今血气盛，甘苦未多尝。",
      "思为日本刀，须炼梅花钢。",
      "屈伸能自如，入石乃无伤。",
      "行矣复迟迟，咫尺即相望。"
    ]
  },
  {
    "id": "e647d10f917520023be629eac2c28b88",
    "title": "莲花峰篇赠黄山闵宾连",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "我昔入秦关，手攀太华峰。",
      "千峰为莲瓣，三峰为莲蓬。",
      "三峰只一石，一石三芙蓉。",
      "纷纷莲花须，化作千万松。",
      "白帝与明星，宫在千叶中。",
      "高高五千仞，仙掌擎当空。",
      "自谓天下奇，群岳不能从。",
      "何意一黄山，莲花亦次宗。",
      "一茎上矗天，千瓣开蒙蒙。",
      "从茎上至蕊，吹堕愁天风。",
      "盘回穿岩窦，忽见轩辕宫。",
      "峰凡三十六，此峰太华同。",
      "夫君几登陟，身染莲衣红。",
      "自作黄山经，神与山精通。",
      "文章亦巨灵，开辟将何穷。"
    ]
  },
  {
    "id": "e647d10f91752002b83ba2dd1e4ef471",
    "title": "江氏双烈篇",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "凤凰不孤生，雎鸠无再匹。",
      "姑妇苦相依，岁寒同一室。",
      "良人在泉下，幽幽视皦日。",
      "皦日久无光，光自妾心出。",
      "江家多女宗，礼义为琴瑟。",
      "五妇垂管彤，复兹叔与侄。",
      "教子各成名，文章持笃实。",
      "湘也更多才，贤豪与胶漆。",
      "剑气如白云，玉光温以栗。",
      "以母柏舟篇，相示泪洋溢。",
      "阿嫂亦陶婴，黄鹄歌未毕。",
      "安得圣人生，列在变风一。"
    ]
  },
  {
    "id": "e647d10f9175200256c28911de7e3254",
    "title": "送汪扶晨归歙葬亲",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "十月河已冰，朔风苦萧瑟。",
      "之子望松楸，行行雪没膝。",
      "乌乌啼以南，乌乌啼以北。",
      "一啼一白头，阿母不可得。",
      "墓道何巉岩，送者皆匍匐。",
      "飞土逐丰狐，殷勤助封植。",
      "而我独不遑，泪垂但沾臆。",
      "以君孝子思，茫茫此何极。",
      "母兮在苍天，朝朝见颜色。",
      "母兮在黄泉，暮暮闻叹息。",
      "文章为牺牲，仁义为鼎实。",
      "庶几贻令名，以为天下则。"
    ]
  },
  {
    "id": "e647d10f917520023bf3dceb1418e864",
    "title": "蜀冈陵占",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "步出城西门，盘回见丘垤。",
      "隋家旧宫殿，林际尚明灭。",
      "亡国以荒淫，雷塘乃无穴。",
      "吁嗟美人魂，风吹作蝴蝶。",
      "玉颜虽黄埃，遗香托花叶。",
      "英雄在白杨，悲啸亦呜咽。",
      "血为萤火飞，雨中光熠熠。",
      "地道通峨眉，千里陂陀接。",
      "幽幽一井泉，中有古日月。",
      "虚无见玉勾，洞府藏冰雪。",
      "举觞相与倾，慷慨中怀热。",
      "茫茫失路中，痛饮诚贤哲。"
    ]
  },
  {
    "id": "e647d10f917520023bf3dceba2a4a173",
    "title": "蜀冈陵占",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "秣陵山水多，龙蟠兼虎踞。",
      "可惜张锦帆，未往江南去。",
      "重华挟二妃，时巡冒霜露。",
      "五岳与三湘，銮舆不遑驻。",
      "胡为爱江都，天险从人据。",
      "中原一崩裂，人人皆项羽。",
      "好色以自强，山河诚敝屦。",
      "李花将代杨，兴亡有天数。",
      "君勿笑荒亡，黄泉人笑汝。"
    ]
  },
  {
    "id": "e647d10f917520020fee89ad23c4c1db",
    "title": "送程君还歙",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "容成与浮丘，毋乃非神仙。",
      "御女教轩皇，徒为后世传。",
      "君今返黄山，一手携㛹娟。",
      "莫上丹台峰，长跪天老前。",
      "素女安可师，大道贵自然。",
      "凤凰不下地，鸳鸯不上天。",
      "甘瓜相钩带，生子期连绵。",
      "况君美天爵，将为用世贤。",
      "文章有奇器，金石能相宣。"
    ]
  },
  {
    "id": "e647d10f917520027de921c3599b7536",
    "title": "赠颜君",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "复圣之子孙，大宗在曲阜。",
      "峨峨司勋郎，与我知交久。",
      "曩者游西秦，声诗相可否。",
      "黄河石华鱼，华阴槐曲酒。",
      "风俗爱宗周，酣歌亦击缶。",
      "洋洋风雅篇，正变无不有。",
      "夫子昔删诗，先师尝左右。",
      "三百所弦歌，琴声满窗牖。",
      "龟山与猗兰，二操亦在手。",
      "子孙被流风，德性尝敦厚。",
      "世为鲁大夫，文献十而九。",
      "宗器多圭璋，孔氏称甥舅。",
      "光禄善五言，人诵秋胡妇。",
      "遗响在黄门，一赋如琼玖。",
      "司勋正始声，比兴无其偶。",
      "赋诗存讽谏，美刺绝不苟。",
      "君也为哲兄，埙篪如一口。",
      "陋巷有神灵，文章作渊薮。",
      "分支去温陵，礼乐遥遵守。",
      "闽海接泗沂，先学相师授。",
      "公本济世才，辉映桃陵后。",
      "为政历朔南，声教先孝友。",
      "含吐黄钟音，中和以自寿。",
      "复圣乃春生，一阳为物母。",
      "以配复初爻，龙潜未见首。",
      "元气在素王，司徒能多取。",
      "公也益含弘，光大庶无负。"
    ]
  },
  {
    "id": "e647d10f91752002a05b85da48a137f2",
    "title": "正月既望太仓王虹友兄弟招同诸子集善学斋中有赋",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "吁嗟岁庚申，昊天降威疾。",
      "正月方屯蒙，雷乃从地出。",
      "去年霹雳早，旱乾兼水溢。",
      "饥馑及娄东，稻蟹三馀一。",
      "阴阳久不分，元气复无日。",
      "人民愿岁丰，张灯祈太乙。",
      "歌舞且须臾，号呼天岂恤。",
      "东北地震馀，至今魂惴栗。",
      "龙血成坚冰，玄黄战未毕。",
      "馀杀在三阳，太和期勿失。",
      "饮食以相需，主人敬终吉。",
      "煌煌火树开，阳春先一室。",
      "白华将绛趺，光华何盛实。",
      "昆弟连枝多，蝉嫣金玉质。",
      "唱叹得良朋，洋洋清庙瑟。",
      "二南兄弟诗，周召如胶漆。",
      "孝友垂正风，以作人伦率。",
      "风雅之大师，娄江旧无匹。",
      "琅琊与太原，诸王多丽逸。",
      "吴许六朝英，赋心总绵密。",
      "我亦希云间，黄门精论述。",
      "所愧称离骚，怨诽难自律。",
      "神听在和平，性情忌淫佚。",
      "何以慰微诚，愿言贻道术。"
    ]
  },
  {
    "id": "e647d10f917520023e31bb738f04a37e",
    "title": "咏高士王逵",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "嗟尔支离疏，傲倪得其天。",
      "长乘莽渺鸟，翱翔穷九埏。",
      "君子道固穷，小人利是缠。",
      "鲍焦持其蔬，晋楚难比肩。",
      "高行虽伤身，令名百世传。"
    ]
  },
  {
    "id": "e647d10f91752002c6295766a61e6c2e",
    "title": "赠魏处士冰叔",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "岩岩宁都山，穹石蔽天起。",
      "中有金精峰，翠微与相似。",
      "汉初有逸民，张芒一女子。",
      "玉貌生奇光，纨扇照如水。",
      "垂涕悲民生，欲嫁无良士。",
      "不义衡山王，乃为重瞳使。",
      "弑帝郴江中，悖逆非人理。",
      "兵威劫丽英，披发卧泥滓。",
      "氤氲石鼓旁，奇女气青紫。",
      "有鸾自舞歌，慷慨不可止。",
      "嫁夫得鄱君，婵娟所深鄙。",
      "可惜汉高皇，大度容仇耻。",
      "方徙长沙封，不共淮南死。",
      "佳人重意气，仙举非得已。",
      "安期策苟行，岂爱菖蒲美。",
      "君居临翠微，丽英乃乡里。",
      "平生不字贞，茕茕无娣姒。",
      "薇芜作面脂，菡萏为文履。",
      "云步何虚徐，谁能持玉趾。",
      "玉帛一朝来，容颜遂自毁。",
      "岂伊是籧篨，臭恶还芣苢。",
      "隆准尚不臣，所希在黄绮。",
      "邻女窈窕姿，将老犹珠珥。",
      "枯杨忽生华，以为士夫喜。",
      "秉节乃不终，媒妁持为市。",
      "蔡琰苟忘夫，王昭将妻子。",
      "橘柚已逾淮，芳馨宁有尔。"
    ]
  },
  {
    "id": "e647d10f917520023ef7d7eba7d75bce",
    "title": "送丁使君之官南赣",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "峨峨虎头城，咽喉我蛮扬。",
      "五岭此大门，筑关自秦皇。",
      "尉佗绝新道，以之为屏障。",
      "山川连瓯闽，建瓴势莫当。",
      "郁孤有台基，三省之堤防。",
      "使君负雄才，天南所歧望。",
      "礼阴而乐阳，为化流炎荒。",
      "声诗百福宗，人伦于焉昌。",
      "宣布天地精，中和在宫商。",
      "六义始于风，动人宜温良。",
      "微言一相感，万物开其房。",
      "方今用兵馀，民风多忧伤。",
      "所赖诸侯诗，优柔致祯祥。",
      "使君藩维寄，德教先豫章。",
      "身作南长城，恩及祝融乡。",
      "巡行至大庾，阴雨滋桄榔。",
      "玉枕山嵯峨，霹雳泉汤汤。",
      "攀援南北枝，要我毋相忘。"
    ]
  },
  {
    "id": "e647d10f91752002c4b91c74433d483a",
    "title": "题吴氏一砚斋",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "中山王之琢，南京有四园。",
      "其东傍青溪，一曲流潺湲。",
      "秦淮窈窕通，钓鱼来至尊。",
      "至今濯锦塘，御气生朝暾。",
      "左右多居人，蒲荷接市门。",
      "罂粟与文无，一一含旧恩。",
      "我将携妻孥，于此开层轩。",
      "为怜有吴君，掌故相讨论。",
      "呜咽成春秋，纪亡不纪存。",
      "君言有玉砚，吐辞如春温。",
      "将输仁爱思，与我同晨昏。"
    ]
  },
  {
    "id": "e647d10f9175200250f3b00176710e1f",
    "title": "蓬山篇为顾子丰及其配双寿",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "天边罗与浮，合体如夫妇。",
      "本是蓬莱峰，尧时乃东走。",
      "洪波浩荡中，难恃神鳌守。",
      "山君华子期，惆怅泉源口。",
      "引领望夫君，功成封户牖。",
      "携尔鲍家妹，来作朱明友。",
      "帝命治黄龙，花田开百亩。",
      "作使小凤凰，采花作春酒。",
      "东西二石楼，玉女充箕帚。",
      "子房本仙人，才大无其偶。",
      "游戏楚汉间，赤帝在两手。",
      "潜跃但乘时，谁见神龙首。",
      "辟谷亦何为，自与天长久。"
    ]
  },
  {
    "id": "e647d10f91752002e59617485e9c58fa",
    "title": "赠别甘处士返豫章",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "甘君生豫章，才藻含素芬。",
      "文章精且醇，色映匡庐鲜。",
      "挟子游江东，雏凤何翩翩。",
      "以予罗浮人，白鹇同飞鶱。",
      "能知老夫佗，南武霸一偏。",
      "其时雄豪士，何以终九真。",
      "使无佗为君，必当出暑门。",
      "相从子房流，为汉树功勋。",
      "予言二世时，扬粤有梅鋗。",
      "其家在台岭，自言勾践孙。",
      "沛公义兵起，鋗亦奋戈鋋。",
      "户出一壮士，家出一櫜鞬。",
      "领以摇毋馀，逾岭至馀干。",
      "先说鄱阳君，当从沛公西。",
      "芮也豫章人，与鋗桑梓连。",
      "发兵使先行，行至南阳间。",
      "天授得帝子，立谈动龙颜。",
      "遂从破秦关，功为诸侯先。",
      "二周与勾践，雠耻一时湔。",
      "使其相尉佗，不过蛮夷贤。",
      "箕踞反天性，礼义同草菅。",
      "贻笑陆大夫，吕嘉徒周旋。",
      "安得万户封，汤沐梅花田。",
      "我家临番禺，在佗故台端。",
      "孔雀珥门户，离支充玉盘。",
      "翠羽作船䉶，明珠盈衣缘。",
      "奇花与珍木，户牖香翻纷。",
      "苛法苦屠雎，诛求无茕鳏。",
      "桀骏夜出攻，五军血如泉。",
      "生性本陆梁，与嬴有深冤。",
      "龙川乃秦令，讵肯为其臣。",
      "自当踵台侯，大义以雷震。",
      "君归在金精，乃与张女邻。",
      "丽英昔不嫁，芮也徒缠绵。",
      "泠泠石鼓歌，高响流云烟。",
      "君如遇衡山，亦可相婵嫣。",
      "毋怀匹妇谅，褰衣而不前。"
    ]
  },
  {
    "id": "e647d10f917520020e977ce9e09bfc19",
    "title": "蔡玑先观行堂成有赋",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "自我来建康，交游得蔡子。",
      "昆弟有四贤，鸾龙人所喜。",
      "叔也新堂成，观行名殊美。",
      "洋洋祖父风，修身自诗始。",
      "敦尔一家言，弦歌日盈耳。",
      "二南与家人，其道相表里。",
      "化物以正风，风从花萼起。",
      "汝曾守塘公，布衣格桑梓。",
      "解橐息斗争，脊令因友悌。",
      "长跪讼者前，依依若同体。",
      "各得金与田，不知其所使。",
      "有子二白贤，益务惇伦纪。",
      "作令先声教，文武为张弛。",
      "潜乎白莲难，不战戢奸宄。",
      "赞画蓟辽军，精明知彼己。",
      "诸将服先几，督师听谗毁。",
      "功可同丘山，言难合乳水。",
      "一麾守云朔，边疆当重委。",
      "至郡即巡行，鸣镝群披靡。",
      "朝猎阏氏营，暮逼胡卢垒。",
      "苍鹰奋郅都，毛血洒千里。",
      "强号亦已诛，正直清西鄙。",
      "噤口有大珰，汗颜复御史。",
      "天私一直臣，未从杨左死。",
      "慷慨南渡初，安危实可倚。",
      "区区职方郎，宁能扫国耻。",
      "画江作鸿沟，君臣忽泥滓。",
      "冠挂司马门，贼臣尝发指。",
      "哀痛抱玉环，艰贞保金矢。",
      "令子济物心，委蛇聊一仕。",
      "才为异代用，俯仰亦知止。",
      "当其宰甘泉，流亡尽耘耔。",
      "正赋辄代输，割肌救疮痏。",
      "秦人麋烂馀，一旦复肥美。",
      "以最得股肱，两郡无鞭棰。",
      "宪府开几时，林中藏玉趾。",
      "白华孝养多，亲串分滫瀡。",
      "利害在乡闾，一身任首尾。",
      "大义虽秋毫，郁若泰山峙。",
      "清浊日沉冥，酒狂亦自拟。",
      "为诗以韬精，悲歌或变徵。",
      "教汝弟与兄，多才无不似。",
      "五经在大春，四海来凿齿。",
      "叔也开谈林，天人探奥旨。",
      "有客齐鲁儒，金声甚条理。",
      "言易先图书，称诗去淫绮。",
      "雅歌何翩翩，和平以受祉。",
      "呜鸟悦同声，菉竹期有斐。",
      "三闾隐士宗，相贻有兰芷。",
      "从兹至岁寒，芳馨长尔尔。"
    ]
  },
  {
    "id": "e647d10f9175200243383ca7f26e9375",
    "title": "寿江节母",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "卫风歌靡他，恒辞贵从一。",
      "春秋诸列女，伯姬固无匹。",
      "自母失所天，艰贞矢永毕。",
      "十五奉罗巾，二十罢瑶瑟。",
      "供养代良人，甘肥机中出。",
      "有时倚柱吟，鲁女同忧恤。",
      "朝上君姑堂，暮入叔姑室。",
      "姑言妇未亡，亦如儿在膝。",
      "皇天悯苦寒，与母以白日。",
      "年今已五旬，鬓发尚如漆。",
      "鞠育一雏鹓，诗书去骄逸。",
      "蟾兔在腹中，月光长盛实。"
    ]
  },
  {
    "id": "e647d10f9175200276e252ecaf280c1c",
    "title": "河鲀",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "今岁雨水伤，河鲀人不取。",
      "食之死者多，价贱如泥土。",
      "所因胡蔓子，乘潦落江渚。",
      "河鲀食而肥，其毒益在乳。",
      "乳甘且膏腴，滋味入肺腑。",
      "一脔能醉人，迷乱以无主。",
      "仓皇饮粪清，妻孥泪如雨。",
      "茭塘黄河鲀，产妇云有补。",
      "相戒勿鲜食，去肠用为脯。",
      "醋蒸胜雏鸡，姜桂十之五。",
      "风俗苦嗜之，臭腥遍闾户。",
      "亡命诸渔人，不用张网罟。",
      "河鲀触生钓，一钩辄无数。",
      "腹大似水泡，其性最暴怒。",
      "恶者更板牙，斑斑鳞且羽。",
      "河伯遣杀人，非惟作鱼虎。",
      "口腹人所贱，况乃饱腐鼠。",
      "养小以失大，君子宜审处。",
      "区区此鯸䱌，安足借刀俎。"
    ]
  },
  {
    "id": "e647d10f917520021ba8a06e313a5e9b",
    "title": "镇海楼",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "渺弥祝融汪，嘘噏鹑火房。",
      "房中一都会，番禺为纪纲。",
      "二山虽卷石，亦为南岳宗。",
      "层楼何穹然，作冠玉山冈。",
      "五重若棋累，势与云低昂。",
      "屹屹出崇堞，盘基何堂皇。",
      "绝地无根株，茎台四相望。",
      "虚无若蜃气，含吐朝霞中。",
      "日月互穿穴，玲珑贯榑桑。",
      "飞榱袅千尺，悬栋森成行。",
      "随风或远近，岳立仍中央。",
      "神明所凭依，奠我勾蛮疆。",
      "楼南何所见，牂牁浮青苍。",
      "万里作南渎，崩奔从夜郎。",
      "三江汇惊涛，海珠扼其亢。",
      "浮沉一地脯，险若三门当。",
      "潮汐苦相沓，秋咸水益涨。",
      "鱼蟹负阴火，与蚌争胎光。",
      "水怪纷往来，一一交精爽。",
      "番舶逐鳌呿，倏忽非乘风。",
      "帆穿吞舟鱼，自口出中肠。",
      "自谓黑山中，安知非溟洋。",
      "瑰货所委输，辐辏交三城。",
      "小者牛头舶，大者独木樯。",
      "我舰空飞云，莫敢与颉颃。",
      "纷纷白黑艚，视之犹凫跄。",
      "楼北何所见，白云连北邙。",
      "蜿蜒自衡岳，孕精岣嵝峰。",
      "丹台矗鹤舒，石室开龙骧。",
      "菖蒲翳溪路，𥯨簩阴苑墙。",
      "韸韸流花水，郁郁扶荔乡。",
      "地肥宜畜牧，騊駼与羱羊。",
      "鸣箛归紫驼，吹角来黄獐。",
      "水草胜朔漠，甘美无盐霜。",
      "马食多禾苗，湩乳成酒浆。",
      "人头岭已平，沟壑无馀香。",
      "白狐既悲啸，黄狐复跳梁。",
      "人膏作青燐，白昼迷阴阳。",
      "松柏何萧萧，魂魄吹无方。",
      "楼东何所见，扶胥祠谷王。",
      "海口控虎门，诸蛮多梯航。",
      "红毛知荷兰，黑齿惟越裳。",
      "战退鬼楼船，白丹幸无伤。",
      "人鱼既醉饱，洪波为不扬。",
      "断虹一相假，飙然逾零丁。",
      "阴墟庙貌尊，黄木牺牷芳。",
      "百川争东朝，水帝纷来享。",
      "楼西何所见，灵洲砥荡荡。",
      "潮来石门辟，郁水喧鱼梁。",
      "贪泉曰溃决，滔天谁堤防。",
      "仕宦寡廉洁，蹄涔为之殃。",
      "一饮丧吾宝，腥臊德以彰。",
      "不祥兹盗泉，沛然南海放。",
      "生民骨髓尽，为患何时终。",
      "楼上何所见，南戍垂精芒。",
      "五星东井环，越门蒙馀光。",
      "赵佗以偏霸，与汉争雌雄。",
      "客星出牵牛，士燮亦奋兴。",
      "流人纷依归，苟安免夷创。",
      "月食牛女间，刘晟以陨亡。",
      "荧惑入南斗，建德丧其邦。",
      "南斗越司命，自昔多灾祥。",
      "上天苦悬象，占验谁能明。",
      "所希老人星，常见吾闺庭。",
      "寿光盛秋分，俾我尊母康。",
      "再拜向南极，配月如长庚。",
      "长庚何依依，为予当丙丁。",
      "楼下何所见，南武馀离宫。",
      "倔强乃朝汉，朔望兹回翔。",
      "老夫反天性，一州安足强。",
      "椎髻只自外，窃据诚何功。",
      "苔生呼銮道，草没瘗剑场。",
      "木棉拂绮疏，参差连赭桐。",
      "枝枝女珊瑚，叶叶山凤凰。",
      "粪香越王鸟，衔穗仙人牂。",
      "甡甡茂林下，蹲倚当丹床。",
      "是为罗浮麓，朱明此潜通。",
      "仙灵所窟宅，我来每徜徉。",
      "不揖安期生，即拍浮丘公。",
      "招手登兹楼，揽执云衣裆。",
      "御风复何待，飘飘明将行。"
    ]
  },
  {
    "id": "e647d10f917520029aa7eec2b1795570",
    "title": "维帝篇",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "维帝颛顼裔，周氏相蝉嫣。",
      "食土荆湘邑，屈姓何连绵。",
      "左徒死怀忠，日月在罗渊。",
      "宗臣不去国，恩义同比干。",
      "子孙藏剑佩，世守长沙田。",
      "汉初实关中，昭景同西迁。",
      "族贵称王孙，文采未相宣。",
      "武帝爱离骚，始命淮南笺。",
      "买臣工楚学，能言廿五篇。",
      "三闾之弟子，王逸益精妍。",
      "所恨灵均孙，名姓未有传。",
      "唐时美词藻，只有屈同仙。",
      "千载失宗支，遗书荡如烟。",
      "徒闻宋南渡，我祖从秦川。",
      "抱挟离骚经，肇居番禺偏。",
      "番禺两山连，桂林横大川。",
      "冰霜避炎德，熊罴盘层峦。",
      "神灵所窟宅，形胜亚中原。",
      "少祖拥义兵，力拒元可汗。",
      "言从东莞伯，归命洪武年。",
      "褒勋锡彤矢，作镇临幽燕。",
      "本支在茭塘，世德列朝鹓。",
      "三闾大夫祠，峨峨南澥边。",
      "景差与宋玉，配享蘼芜坛。",
      "女媭之婵媛，岁时祀孔虔。",
      "天问及九章，凄悲被笙弦。",
      "称觞何济济，伐鼓复填填。",
      "女巫献玉琐，姣服若飞鸾。",
      "灵兮黪两螭，云旌来翩翩。",
      "迎之激楚舞，侑以招魂篇。",
      "习射张大侯，中者为神欢。",
      "山谷气巃嵷，樛木缭苍烟。",
      "土膏春既动，禾稼郁芊芊。",
      "聚族二千人，公耕兹墓田。",
      "百果从离支，芬馨充豆边。",
      "龙目酿饮酥，醪者寿多延。",
      "东家笼窗竹，西邻翡翠兰。",
      "中池翔文鱼，孔雀尾斓斑。",
      "皓发四五叟，混茫谈羲轩。",
      "子弟工文辞，风华尚小山。",
      "榕树大十围，流泉应鸣蝉。",
      "百尺木棉花，朱火然高天。",
      "灵境似华胥，淳俗夸桃源。",
      "花落鸡犬静，处处张春筵。",
      "爰从广州陷，我父方言还。",
      "勤王功未成，避世志难宣。",
      "吁嗟蚩尤乱，阊阖纷刀鋋。",
      "湘君沉锦瑟，重华失金銮。",
      "四澥沸鼎镬，九州惊虚弦。",
      "将相妇人衣，崩角穹庐前。",
      "其时歌薤露，吾亲泪涟涟。",
      "龚胜屡绝粒，陶潜时呜弦。",
      "遂筑怀沙亭，背冈带修湍。",
      "岌岌远游冠，卖药东市廛。",
      "增城受丹诀，委蜕从稚川。",
      "正气得所繇，庶几返自然。",
      "嗟予破家产，报国多迍邅。",
      "左持将军头，右揕秦王肩。",
      "虎狼不足刺，生劫酬燕丹。",
      "吁嗟天命衰，脱身出函关。",
      "爰从翟义公，兴师平陵西。",
      "逐日麾金戈，捎星曳红旃。",
      "黄帝驾象车，飞廉挥虹鞭。",
      "一夫先拔木，五丁齐开山。",
      "魑魅纷来战，雷霆相纠缠。",
      "予时当一队，矢尽犹争先。",
      "猛士尽疮痍，一呼皆腾鞍。",
      "手剥太行玃，足蹂阴山豜。",
      "雄虺昂九首，吞人益其肝。",
      "神虬忽失穴，潢污蟠蜿蜒。",
      "不能为国殇，含羞馀空拳。",
      "天方造草昧，养晦为大贤。",
      "鹏运需扶摇，折翼避鹰鹯。",
      "割肉聊自食，毋须膏火煎。",
      "婉彼蛾眉女，瑶瑟中道捐。",
      "大禹方胼胝，遑恤涂山颜。",
      "客获千金殊，乃遭骊龙眠。",
      "英雄不学道，功名安足传。",
      "飘然登太山，长啸摇天门。",
      "鸡呜见澥日，涌出如金盘。",
      "神光腾八极，顿豁鸿蒙前。",
      "盘古日九变，玉斧开方圆。",
      "死生如循环，寻之渺无端。",
      "公孙舞双剑，宜僚弄一丸。",
      "鬼出忽电入，兵机获无传。",
      "囊括其雌雄，妙得将将权。",
      "蒲且弯长弓，风胡操龙泉。",
      "卫我归罗浮，省母梧桐间。",
      "凤凰挟其雏，羽仪九苞妍。",
      "一鸣圣人生，再呜泰阶平。",
      "此身非血肉，五岳共乔骞。",
      "庶几鞠育恩，少报罔极焉。",
      "弟妹未婚嫁，夙夜亦怀仙。",
      "寡兄奉为师，冥探太素言。",
      "梁鸿尝牧豕，弄玉思骑鸾。",
      "织缣为亲衣，采薇为亲餐。",
      "甘瓜抱苦蒂，骨肉相夤缘。",
      "自谓依庭闱，没齿同贞坚。",
      "何意鲜飙激，孤雁吹飞翻。",
      "日月有盈亏，吾生遑得闲。",
      "挥涕出门去，斯民方倒悬。",
      "事亲贵养志，治国若烹鲜。",
      "乘彼太清霞，白鹿何娟娟。",
      "尘垢铸尧舜，羽翼凌绮园。",
      "御世有操纵，六辔如琴然。",
      "四夷若牛马，累累受拘牵。",
      "东游寒风阙，西戏昆仑巅。",
      "足性自无待，横流一手援。",
      "回顾乡闾中，萧萧桑梓寒。",
      "仲尼怀疾固，思归修遗编。",
      "百川朝沧溟，清浊必还源。",
      "北斗天中央，周流光不偏。",
      "姑射以神凝，使民庇厉蠲。",
      "苏耽能反本，化为黄鹄旋。"
    ]
  },
  {
    "id": "e647d10f91752002d9ab7c51c27f3a84",
    "title": "咏古",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "日月镜万方，精华在君子。",
      "一虚而一盈，以我为终始。",
      "包牺至纯厚，画卦顺斯理。",
      "神明所旁通，日月乃文字。",
      "平生好学易，精微性所喜。",
      "未得大过无，皤然已老矣。"
    ]
  },
  {
    "id": "e647d10f91752002d9ab7c51e45e33b7",
    "title": "咏古",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "黄帝与重华，在昔皆远游。",
      "翩翩挟妃女，翱翔穷九州。",
      "黄山有丹台，梧野有珠丘。",
      "故都终不归，宫阙随云流。",
      "帝生实神灵，仙道未尝求。",
      "无为合坤乾，禅受如春秋。"
    ]
  },
  {
    "id": "e647d10f91752002d9ab7c515c043771",
    "title": "咏古",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "神尧爱二女，尽以归重华。",
      "长者为女君，容颜如朝霞。",
      "少者为夫人，亦若扶桑花。",
      "袗衣破南风，琴歌何纷葩。",
      "朝同蓬莱宫，暮去潇湘涯。",
      "帝既崩苍梧，妾亦捐长沙。",
      "神光两不离，月以日为家。"
    ]
  },
  {
    "id": "e647d10f91752002d9ab7c5185bc007e",
    "title": "咏古",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "管蔡殷遗臣，忘亲以徇国。",
      "武庚志中兴，忠孝皆可则。",
      "天命已去殷，报雠终勿恤。",
      "如何微与箕，弗往为羽翼。",
      "凄酸麦秀歌，迷民泪沾臆。",
      "故都遂丘墟，彷徨亦何极。"
    ]
  },
  {
    "id": "e647d10f91752002d9ab7c51c7624ccb",
    "title": "咏古",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "秦缪伐西戎，开地千馀里。",
      "天王贺金鼓，攘夷甚光美。",
      "用谲得繇余，遂以霸西鄙。",
      "不忍舍良臣，收之同穴死。",
      "身没犹爱才，泉下须辅理。",
      "哀哀黄鸟诗，岂足知君子。",
      "杀身殉令名，兼以报知己。"
    ]
  },
  {
    "id": "e647d10f91752002d9ab7c51a4fec1b0",
    "title": "咏古",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "之推昔从龙，割肌啖其口。",
      "文君既升云，泥处功不有。",
      "此身得全归，绵上偕慈母。",
      "隐者焉用文，躬耕日胼手。",
      "环山作汤沐，报德恩良厚。",
      "介山高入云，伫望以永久。"
    ]
  },
  {
    "id": "e647d10f91752002d9ab7c5116394d5c",
    "title": "咏古",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "王蠋能存齐，功与安平似。",
      "义激亡大夫，相聚求王子。",
      "一言作战气，燕军尽披靡。",
      "布衣不北面，在位宁无死。",
      "徇国成功名，为齐复伦理。",
      "襄王得立时，封爵乃忘尔。"
    ]
  },
  {
    "id": "e647d10f91752002d9ab7c51a9b1626d",
    "title": "咏古",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "湘累泽畔吟，亦似秦庭哭。",
      "同怀宗国心，夙夜忧倾覆。",
      "自古楚贤才，二君最贞淑。",
      "忠爱格上天，大仇终报复。",
      "三户即三闾，亡秦在公族。",
      "义帝虽不终，诸侯尽臣仆。",
      "汉兴离骚显，楚声被丝竹。",
      "高帝歌大风，夫人和鸿鹄。",
      "皆是离骚馀，哀乐同敦笃。"
    ]
  },
  {
    "id": "e647d10f91752002d9ab7c51184caf7b",
    "title": "咏古",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "相如睨柱时，勇气一何激。",
      "一璧虽轻微，如以国与敌。",
      "渑池相高会，盘瓶使秦击。",
      "颈血得溅王，闻言尽悚惕。",
      "威信虎狼秦，御史书功绩。",
      "知死则必勇，智士以为的。"
    ]
  },
  {
    "id": "e647d10f91752002d9ab7c514cff1384",
    "title": "咏古",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "骐骥盛壮时，一日驰千里。",
      "臣精今消亡，衰老讵可使。",
      "自杀送荆卿，激之为丹死。",
      "燕中节侠多，无能救太子。",
      "狗屠与渐离，不请非知己。",
      "击筑和歌时，相位徒为尔。",
      "平生游诸侯，所结贤豪士。",
      "曷不待须臾，仓黄挟竖子。",
      "慷慨为羽声，壮士发尽指。",
      "悲风何萧萧，吹泪成寒水。"
    ]
  },
  {
    "id": "e647d10f91752002d9ab7c513f332a88",
    "title": "咏古",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "维昔二周君，皆以诛秦亡。",
      "大义帅诸侯，王朝亦有纲。",
      "惜哉无良将，九鼎归咸阳。",
      "是时秦亦灭，嫡裔止庄襄。",
      "政也实奸生，吕代嬴氏兴。",
      "二世不旋踵，赵高撼其吭。",
      "前秦祖蜚廉，后秦祖文信。",
      "无德易颠覆，虎狼总推刃。",
      "诗书亦何罪，儒生同一烬。",
      "痛绝骊山坑，多言说尧舜。"
    ]
  },
  {
    "id": "e647d10f91752002d9ab7c51968b88f5",
    "title": "咏古",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "徐福入海中，将以求神异。",
      "三千童男女，五谷工师备。",
      "西皇资以行，持为海神赐。",
      "行行得平原，膏腴可兴利。",
      "振子尽妃匹，留王何神智。",
      "福也非神仙，救民有奇意。",
      "诈之出汤火，三千诚不易。",
      "传今东海中，亶州是其地。",
      "相连数大洲，波涛人罕至。",
      "自作一蓬莱，以为祖龙戏。",
      "为仁亦滑稽，自是神仙事。"
    ]
  },
  {
    "id": "e647d10f91752002d9ab7c514e97663e",
    "title": "咏古",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "峨峨太华山，上有四毛女。",
      "苟非逃学仙，从死成黄土。",
      "光光人鱼膏，泉下照歌舞。",
      "泪作水银海，肠为黄金缕。",
      "秦时女高士，丽英与为伍。",
      "翩翩金精峰，相逐有毛羽。"
    ]
  },
  {
    "id": "e647d10f91752002d9ab7c514880d114",
    "title": "咏古",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "陈涉奋布衣，遂成士崩势。",
      "偏袒一大呼，秦已无二世。",
      "匹夫举大名，汤武若符契。",
      "扶苏虽当立，诈称亦非计。",
      "将诛无道秦，师行宜大誓。",
      "成败在上天，西向乘锋锐。",
      "毋示天下私，自王以微细。",
      "为秦多益敌，六国蒙嘉惠。",
      "入关令诸侯，功德可为帝。"
    ]
  },
  {
    "id": "e647d10f91752002d9ab7c5187d68e7f",
    "title": "咏古",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "鲁儒抱积怨，发愤于陈王。",
      "艰难负礼器，卒与涉俱亡。",
      "匹夫苟建义，瓦合亦非尝。",
      "礼乐所凭依，缙绅为之倡。",
      "涉亦圣人徒，能知孔鲋良。",
      "先置博士官，以甲为纪纲。",
      "用人先诸儒，文学已有光。",
      "惜哉昧行兵，破灭成苍黄。"
    ]
  },
  {
    "id": "e647d10f91752002d9ab7c5146200dd6",
    "title": "咏古",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "仓海君何人，家能畜力士。",
      "金椎误中时，秦王魄已褫。",
      "报雠虽未成，天下兵以起。",
      "功为陈项先，豪俊闻皆喜。",
      "贼在下邳中，无人言孺子。",
      "从容得步游，任侠惊闾里。",
      "老人教强忍，命之下取履。",
      "岂有王者师，而为血气使。"
    ]
  },
  {
    "id": "e647d10f91752002d9ab7c519a133c35",
    "title": "咏古",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "不忍杀沛公，使之得天下。",
      "英雄有至情，难忘妾与马。",
      "亡我实繇天，知命乃无假。",
      "慷慨泣数行，实为红颜者。",
      "王霸如浮云，功名羞苟且。",
      "仓皇垓下歌，直可继骚雅。",
      "斯是国殇篇，三军和者寡。",
      "悲风起帐中，杀气横原野。",
      "河汉惨无光，痛饮过三斝。",
      "自刎报父兄，江东泪同洒。",
      "善败能从容，功亦在区夏。"
    ]
  },
  {
    "id": "e647d10f91752002d9ab7c51e5961632",
    "title": "咏古",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "荥阳诸女子，功与纪信似。",
      "夜出冒楚围，披甲为战士。",
      "楚军似刈刍，血流作渠水。",
      "君王既无兵，妇女相驱使。",
      "幸有三千人，可以代披靡。",
      "楚军虽受欺，流涕亦不止。",
      "妾命甘如尘，得无大王耻。",
      "自古战争中，国殇宁有此。"
    ]
  },
  {
    "id": "e647d10f91752002d9ab7c5157c6750a",
    "title": "咏古",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "淮阴不悖汉，忠信天下知。",
      "可惜智绝人，乃为儿女欺。",
      "当帝至楚时，淮阴能识几。",
      "相携钟离昧，逃于东海湄。",
      "弃王如敝屣，神龙不受羁。",
      "远追范大夫，近为留侯师。",
      "岂非明哲者，超然有道姿。"
    ]
  },
  {
    "id": "e647d10f91752002d9ab7c513315d38e",
    "title": "咏古",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "汉帝亦多情，酒酣思猛士。",
      "悽悲大风歌，辞与招魂似。",
      "韩彭皆已亡，慷慨不可止。",
      "泣下为淮阴，非是悲游子。",
      "刻薄钟室诛，终古帝王耻。",
      "忍以英雄人，以与儿女子。"
    ]
  },
  {
    "id": "e647d10f91752002d9ab7c516164324e",
    "title": "咏古",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "汉高诸功臣，项伯谁能似。",
      "次则昌国君，能全王父子。",
      "大封诸侯王，亦及一雍齿。",
      "如何忘荥阳，纪信代之死。",
      "君王恩谊高，岂以诈降耻。",
      "荥阳与平城，得脱以女子。",
      "仓皇秉黄屋，诳楚一何鄙。"
    ]
  },
  {
    "id": "e647d10f91752002d9ab7c519452836c",
    "title": "咏古",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "陵母何慷慨，一死如田光。",
      "激子成功名，始终事汉王。",
      "丈夫有侯嬴，妇人有陵母。",
      "烈烈汉功臣，乃在一箕帚。",
      "教子以忠贞，令名在人口。",
      "天下既定时，陵封宜勿受。",
      "请以母为侯，汤沐及诸舅。",
      "伏剑墓门前，黄泉期速朽。"
    ]
  },
  {
    "id": "e647d10f91752002d9ab7c51a0d6443d",
    "title": "咏古",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "季布多战功，数能窘汉王。",
      "摧刚以为柔，得脱因濮阳。",
      "朱家不相负，名声闻四方。",
      "滕公非任侠，为汉求忠良。",
      "从容为上言，私怨以之忘。",
      "廷叱樊将军，十万罢横行。",
      "辞气何刚直，殿上皆惊惶。",
      "天下虑摇动，生民尚痍创。",
      "嫚书禽兽言，安足争短长。",
      "孝惠至高后，兵革久不兴。",
      "实以季布力，海内得宁康。"
    ]
  },
  {
    "id": "e647d10f91752002d9ab7c51443b1604",
    "title": "咏古",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "季心为任侠，气盖关中儿。",
      "弟畜灌将军，兄事惟袁丝。",
      "杀人乃恭谨，赴义如渴饥。",
      "壮士争为死，肝胆诚吾师。",
      "十载持大黄，乃为豺虎欺。",
      "智勇不足恃，遑遑将何之。",
      "龙蛇日起陆，天方发杀机。",
      "闭门造奇器，阴阳相推移。",
      "北斗有天枢，握之谁能知。"
    ]
  },
  {
    "id": "e647d10f91752002d9ab7c519b202d05",
    "title": "咏古",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "叔孙诚圣人，能知世要务。",
      "先言诸大猾，以为爪牙布。",
      "汉王方虎斗，矢石宜争赴。",
      "诸生岂能兵，群盗知有素。",
      "短衣变楚制，毋使大王怒。",
      "道亦尚委蛇，希世非无故。",
      "当时谀二世，虎口脱危惧。",
      "狗盗安足忧，守尉自能捕。",
      "斯言诚滑稽，阴已亡秦祚。",
      "直谏亦有时，国奉以坚固。"
    ]
  },
  {
    "id": "e647d10f91752002d9ab7c517cb65747",
    "title": "咏古",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "马援处田牧，有羊数千头。",
      "一朝散昆弟，简君聊遨游。",
      "光武非人敌，委身倾阴谋。",
      "为君取隗嚣，聚米成山丘。",
      "移师灭先零，转战平交州。",
      "男儿有汗血，自当死戈矛。",
      "马革包馨香，云台垂勋猷。",
      "悲哉武溪深，三军泣箜篌。",
      "水崩船不上，凄凉卧壶头。",
      "用兵贵万全，涂有所不繇。",
      "据鞍徒顾盼，一挫失通侯。"
    ]
  },
  {
    "id": "e647d10f91752002d9ab7c51f4ebcb0d",
    "title": "咏古",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "乾坤造草昧，狗盗方争雄。",
      "干将不善割，势与铅刀同。",
      "少小习兵书，慷慨气如虹。",
      "沈算贵先机，羞为汗马功。",
      "龙腾阶尺木，鹏运须长风。",
      "冉冉岁云徂，衰鬓如飞蓬。",
      "王业尚无始，天心鲜有终。",
      "凄凄梁父吟，感叹将何穷。"
    ]
  },
  {
    "id": "e647d10f917520027024a59c9b74087c",
    "title": "咏史赠杨君",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "张耳从汉高，实用甘公说。",
      "任嚣志偏霸，亦以天文决。",
      "五星射越门，光气分隆准。",
      "甘公言一倡，诸侯尽心折。",
      "圣汉以龙兴，功可齐人杰。",
      "君今治天官，言星复明哲。",
      "手执大人符，机祥虑先泄。",
      "观文以察变，吾尝求五列。",
      "元气斟酌之，欲将斗柄揭。",
      "三易有洞玑，微言幸未绝。",
      "与君为天数，阴阳受开闭。",
      "灾异谨大书，忧患惟崩竭。",
      "天监岂无知，云汉光尚彻。",
      "牵牛终服箱，南箕将失舌。",
      "织女多文章，经纬资吾拙。",
      "君且引兕觥，俯仰毋悲咽。"
    ]
  },
  {
    "id": "e647d10f91752002fbb324853ee519dc",
    "title": "赠邳州季生",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "中原何汹汹，英雄日棋跱。",
      "香饵引泉鱼，重币购壮士。",
      "嗟君勇绝伦，昆吾犹未试。",
      "入猷而出铃，中道伤捐弃。",
      "侥幸成功名，王侯久丧耻。",
      "盗蹠脍人肝，仲尼不敢视。",
      "悲哉圣人才，甲兵成虚器。",
      "游鱼脱深渊，飞鸿戾天际。",
      "贫贱聊娱怀，敦我箕山志。"
    ]
  },
  {
    "id": "e647d10f91752002883e191697e8ef4c",
    "title": "猛虎行",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "边地不生人，所生尽奇畜。",
      "野马与骆驼，騊駼及驼鹿。",
      "羱羊千万头，人立相抵触。",
      "上天仁众兽，与以膏粱腹。",
      "变化成猛虎，食尽中土肉。",
      "哮吼一作威，士女皆觳觫。",
      "广南人最甘，肥者如黄犊。",
      "猛虎纵横行，餍饫亦逐逐。",
      "朝饮惟贪泉，暮依惟恶木。",
      "人皮作秽裘，入骨为箭镞。",
      "人血充乳茶，脂膏杂红曲。",
      "子狗有爪牙，攫搏苦不速。",
      "恶性得自天，牝牡日孳育。",
      "在天为贪狼，在地为荤粥。",
      "人类日已尽，野无寡妇哭。",
      "隆冬不患饥，髑髅亦旨蓄。",
      "多谢上帝仁，猛虎享天禄。",
      "为兽莫为人，牛哀得所欲。"
    ]
  },
  {
    "id": "e647d10f917520024c6b135a08715023",
    "title": "橐驼行",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "橐驼生一女，不肯与之乳。",
      "羌儿谓橐驼，恩薄乃如许。",
      "女亦肉为鞍，女亦力如虎。",
      "重能驮帐房，可眠我妻女。",
      "屈足受重载，万斛如鸿羽。",
      "中国奇畜稀，肿背人争取。",
      "牝牡不用分，独峰亦爱汝。",
      "泉脉每能知，跑地水如缕。",
      "青海热风来，先鸣报行旅。",
      "粪烟直上时，望似狼烟举。",
      "有时亦人立，两脚相支拒。",
      "夏至虽退毛，封牛谁敢侮。",
      "橐驼且自欢，听我兜离语。",
      "我鼓大琵琶，一曲为而舞。",
      "橐驼知音声，湩流复如雨。",
      "饱饫橐驼儿，蹄峰免刀俎。"
    ]
  },
  {
    "id": "e647d10f91752002e5688af2dd236a6f",
    "title": "古鼎篇为邓丈作",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "君子有宝鼎，神光出重渊。",
      "先王与先公，手泽所盘旋。",
      "得自少昊墟，鲁侯世相传。",
      "地不爱重器，以君能奉先。",
      "亨可享上帝，岂惟祖祢贤。",
      "木火命已凝，腹中有纯乾。",
      "神灵所凭依，洋洋在豆笾。",
      "摩挲阴阳文，隐若蛟龙缠。",
      "皇天鉴仁孝，馨香贻万年。",
      "耳目咸聪明，金玉贯无偏。"
    ]
  },
  {
    "id": "e647d10f917520029d42be5f0d9af347",
    "title": "赠阳春令",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "达人志济物，而不卑一邑。",
      "春州古瘴乡，膏泽乃先及。",
      "王孙学道姿，手尝圭璋执。",
      "赋诗多土风，声教有篇什。",
      "美刺何温柔，如春无不入。",
      "讼庭无人时，群山相拱揖。",
      "为养若寒泉，人人得自汲。",
      "空桐有岩穴，风云互嘘噏。",
      "阴为石乳凝，阳作天柱立。",
      "我昔攀诸峰，猿狖颇相习。",
      "图经撰未成，幽怪多捃拾。",
      "君于簿书馀，新志已在笈。",
      "声色虽可娱，神明期厚集。",
      "交广有春秋，乘时更补缉。"
    ]
  },
  {
    "id": "e647d10f91752002a13b743c2c474093",
    "title": "夜上漓江作",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "水落滩更高，我船苦难上。",
      "舟子声凄酸，榜歌不能唱。",
      "天寒白雾深，川路迷苍莽。",
      "山月忽西东，愁人苦相向。",
      "霜气一冬乾，水声半夜长。",
      "衣食分熊罴，无金士难养。",
      "久戍尽黧黑，绝地无盐酱。",
      "所历州县多，牛酒有谁饷。",
      "微闻沙中语，军穷生怨望。"
    ]
  },
  {
    "id": "e647d10f917520021247f43ac390ef73",
    "title": "送梁药亭北上",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "南为天之阳，其人多文明。",
      "精神得日月，变怪成文章。",
      "朱火所沐浴，一一含珠光。",
      "蔽亏牂牁海，照曜祝融宫。",
      "朱明一洞穴，阴与衡岳通。",
      "祝融亦水帝，来治临扶桑。",
      "文章作司命，吾党所大宗。",
      "炎德在辞华，明明烛四方。",
      "云汉同昭回，朱鸟分光芒。",
      "始自洪武初，五星会文昌。",
      "海隅作邹鲁，白沙应其祥。",
      "弟子王佐才，冠以梁文康。",
      "不草威武诏，以臣名君王。",
      "秦藩却请地，正直持天纲。",
      "忠谟动武庙，相业高始兴。",
      "兰汀乃族孙，扬葩继后行。",
      "艺林尊正朔，风雅何铿锵。",
      "其笔女珊瑚，其墨黄金珰。",
      "写用鲛人绡，薰以鹤顶香。",
      "奇丽掩中原，郁为日南英。",
      "与师泰泉公，大小皆凤凰。",
      "君今同一本，峨峨南海梁。",
      "明月出琼蚌，朝霞吐神龙。",
      "丹山无凡羽，桂林多奇芳。",
      "六经乃神器，羽翼不敢忘。",
      "逝将嗣先美，令名流玉堂。",
      "努力就计偕，上书惊公卿。",
      "同里霍与伦，亦可相翱翔。",
      "伊予为隐夫，未能垂素功。",
      "研精在神化，徒欲参羲皇。",
      "著述虽满籯，不如君秕糠。",
      "及早得志归，求我乎混茫。"
    ]
  },
  {
    "id": "e647d10f91752002fc6e9a5b72316df5",
    "title": "玉虚宫夜作",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "北辰垂大象，造化实枢机。",
      "吐纳天中黄，群星蒙光辉。",
      "真气贯我身，洪荒如盘羲。",
      "清宵事禹步，斗路无端倪。",
      "灵风吹羽裾，飘飖将安归。",
      "天回九地转，仿佛乘龙螭。",
      "嗟彼世间人，神珠弃污泥。",
      "变诈成功名，英雄诚小儿。",
      "何如长桑君，长咏还虚辞。"
    ]
  },
  {
    "id": "e647d10f91752002acf180724b07025e",
    "title": "送家舍人",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "白云何蓬蓬，朝别岱山中。",
      "岂不念本根，仙人在崆峒。",
      "似君久流离，万里思从龙。",
      "天心未厌祸，颠沛将焉穷。",
      "厉夜得宝剑，安知雌与雄。",
      "雄能制诸将，雌亦至三公。",
      "赠君及壮年，往取留侯功。"
    ]
  },
  {
    "id": "e647d10f91752002fe63530689f2a21a",
    "title": "古意",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "妾有大秦珠，尝含明月姿。",
      "明月亏有时，妾珠光不移。",
      "朝悬妆镜台，暮系红罗衣。",
      "君心不可照，持此委沙泥。",
      "愿得青鸾鸟，衔将赠宓妃。"
    ]
  },
  {
    "id": "e647d10f91752002fe635306f5d99267",
    "title": "古意",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "夷光有宝镜，沉在若邪溪。",
      "朝霞沐其彩，明月扬其辉。",
      "春秋迭代谢，菱花终不萎。",
      "安得佳丽人，持将照蛾眉。"
    ]
  },
  {
    "id": "e647d10f91752002fe635306685b58f5",
    "title": "古意",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "落花辞故枝，飘零逐溪水。",
      "道逢浣纱人，拾花置怀里。",
      "与君同春荣，相怜贵终始。",
      "但愿东风吹，长堕机中绮。"
    ]
  },
  {
    "id": "e647d10f91752002fe6353064d790025",
    "title": "古意",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "凄凄岁云暮，蟋蟀呜堂隅。",
      "场苗不可食，谁当维白驹。",
      "伊昔采桑女，窈窕秦罗敷。",
      "银钩挂柔条，绿蕤映罗襦。",
      "托心自有所，但笑使君愚。"
    ]
  },
  {
    "id": "e647d10f91752002b8e588b45c50305e",
    "title": "咏怀",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "瑶琴欲高张，角弓贵持满。",
      "至人漱正阳，神明日三浣。",
      "驾言陟天孙，揽啸迎风馆。",
      "明月升娥光，鲜霞流玉盌。",
      "逢君安期子，相求何嬿婉。",
      "至道如膏粱，厌饫世所罕。",
      "秦皇不可说，怀策自萧散。",
      "抚节一悲歌，时逝将奈何。",
      "玄霜杀百卉，积石扬洪波。",
      "宁无鲁阳德，回日扶桑柯。"
    ]
  },
  {
    "id": "e647d10f91752002b8e588b4101c2625",
    "title": "咏怀",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "峨眉有仙人，颜如皦日光。",
      "蜿蜒御双龙，云气四飞扬。",
      "朝游蓬莱山，暮归太微堂。",
      "天命自流行，混沌居中央。",
      "我为德充符，万物皆无伤。",
      "窅然丧天下，乃能应帝王。"
    ]
  },
  {
    "id": "e647d10f91752002b8e588b4e8acddb7",
    "title": "咏怀",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "条风拂樱梅，翠羽鸣参差。",
      "昊天爱万物，飞植各乘时。",
      "如何苦贫士，鬒发成素丝。",
      "幽兰生谷底，朝阳无见期。",
      "渴饮坚冰浆，饥掇丹林荑。",
      "苟非含道腴，安得好容姿。"
    ]
  },
  {
    "id": "e647d10f91752002b8e588b455b6c97f",
    "title": "咏怀",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "惊风鼓松柏，栖鸟群翻飞。",
      "开门望行人，浮云暮不归。",
      "种桃爱其葩，种柳爱其枝。",
      "虽无岁寒用，夙昔同裳衣。",
      "鱼目乱火齐，蟾蜍蚀清晖。",
      "遂令金石交，千里相乖违。",
      "拔剑击盘石，石碎剑亦亏。",
      "感激将何言，泪下空涟而。"
    ]
  },
  {
    "id": "e647d10f91752002b8e588b4addaea92",
    "title": "咏怀",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "仙人骖文螭，西游阆风阙。",
      "神珠藏九渊，变化如日月。",
      "顾见世间人，声色自沉没。",
      "仲尼居九夷，至道当谁悦。",
      "哀哉人命危，蜉蝣伤掘阅。",
      "兹时方板荡，匡济需贤哲。",
      "列宿在草莽，紫薇光仿佛。",
      "天钟运筹人，何时见功伐。"
    ]
  },
  {
    "id": "e647d10f91752002b8e588b438f29785",
    "title": "咏怀",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "鼷鼠潜神丘，鹓雏集高枝。",
      "区区保性命，二虫曾何知。",
      "哲人无死地，所至福履绥。",
      "以兹七尺身，为君作蓍龟。",
      "赴义不返顾，成仁无推移。",
      "天狼纷下食，中土为肉糜。",
      "予为民请命，大呼起疮痍。",
      "事成天地悦，事败鬼神悲。",
      "乘道而浮游，无须驾鸾螭。",
      "妻孥乃敝屣，已矣从此辞。"
    ]
  },
  {
    "id": "e647d10f91752002b8e588b4c425b237",
    "title": "咏怀",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "兰丛盛枳棘，凤穴邻鸱鸮。",
      "利害日相摩，金石为之焦。",
      "仲尼探虎口，蹠也方矜骄。",
      "仁义为盗积，天下谁宗尧。",
      "驱车以放志，言观东海潮。",
      "波涛飞雪山，河汉垂天桥。",
      "蛟龙隐文章，尾闾水潜消。",
      "宁无百尺丝，吞饵惟游鲦。",
      "白云来何迟，俯仰托长谣。"
    ]
  },
  {
    "id": "e647d10f91752002b8e588b4def80912",
    "title": "咏怀",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "蓬头诸剑士，飒飒曼胡缨。",
      "十步杀一人，虽勇无功名。",
      "我有轩皇书，阴阳为甲兵。",
      "道大难为容，浮沉伤中情。",
      "大盗为诸侯，卞随久捐生。",
      "神龟婴余且，驺虞五鼎烹。",
      "利器乃假人，天下何繇平。",
      "悠悠羲农初，无为孰与京。"
    ]
  },
  {
    "id": "e647d10f91752002b8e588b4bf68302c",
    "title": "咏怀",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "庖人烹赤鱼，鱼尾何离筛。",
      "风雷起神鼎，俄然摩天飞。",
      "冠霞登紫宫，骖鹿上兰池。",
      "遨游经四澥，回顾伤黍离。",
      "潜龙贵勿用，秕糠为帝师。",
      "至道久蝉蜕，七圣莫能知。",
      "悠悠具茨云，吹笙何参差。"
    ]
  },
  {
    "id": "e647d10f91752002b8e588b4b980f69a",
    "title": "咏怀",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "王母有小女，其名为婉罗。",
      "教我玉胎篇，俯仰餐太和。",
      "玉颜争皦日，吐词如鲜葩。",
      "神明所膏沐，物物成丹砂。",
      "还开偃月炉，纯阳生紫芽。",
      "合散皆文章，一气如朝霞。",
      "神仙多诙谐，与龙为变化。",
      "出入太无中，真道苦不华。",
      "哀彼世路人，白发空婆娑。"
    ]
  },
  {
    "id": "e647d10f91752002b8e588b40c9d385a",
    "title": "咏怀",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "山人酌流霞，浮杯菖蒲溪。",
      "笑我不肯饮，容颜无光辉。",
      "桃花恃春阳，松柏有霜威。",
      "白云多变化，讵随鸿鹄飞。",
      "请谢阴长生，何恋紫房为。",
      "吾心似秋月，皎洁谁能知。"
    ]
  },
  {
    "id": "e647d10f91752002b8e588b486f96f89",
    "title": "咏怀",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "芳风起池塘，花逐鸳鸯飞。",
      "明月何娟娟，为君扬蛾眉。",
      "请弹石上琴，更酌黄金卮。",
      "蓬莱水已竭，麻姑鬓成丝。",
      "芙蕖自有英，何慕松楸为。",
      "松楸凌霜雪，虚名将安归。"
    ]
  },
  {
    "id": "e647d10f91752002b8e588b4d010bea9",
    "title": "咏怀",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "危冠切青霞，长裾扫八裔。",
      "我岂学游仙，逍遥自无外。",
      "日月在掌中，收来有六辔。",
      "顾谓王子乔，至道须神契。",
      "四海如镜明，何劳去昏翳。"
    ]
  },
  {
    "id": "e647d10f91752002b8e588b4d42f34c1",
    "title": "咏怀",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "溪谷何多风，猿猴鸣相追。",
      "兔丝无断绝，百尺绿松枝。",
      "调琴苦弦急，望远苦心悲。",
      "断发逃荆蛮，三载不得归。",
      "岂无骨肉亲，金尽天性亏。",
      "世路皆太行，履道吾何之。",
      "神鸾冲高天，毋使鸒鸠欺。"
    ]
  },
  {
    "id": "e647d10f91752002b8e588b480d6062e",
    "title": "咏怀",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "方朔乃岁星，游戏柏梁台。",
      "王侯若草芥，啸傲凌松崖。",
      "招摇履为綦，沧海持为杯。",
      "既笑首阳拙，复卑柳下才。",
      "专气而致柔，与世为婴孩。",
      "予亦韩终流，骖鹿相徘徊。",
      "千年炼金骨，双髻象蓬莱。",
      "安用天下为，逍遥以无怀。",
      "飞龙擘河汉，驽马沦尘埃。"
    ]
  },
  {
    "id": "e647d10f91752002b8e588b41076c14c",
    "title": "咏怀",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "阴阳迭迁谢，人世悲蜉蝣。",
      "命我云螭驾，逝将登不周。",
      "饥餐苕华玉，寒披九凤裘。",
      "井水无大鱼，新林无长楸。",
      "纷纷彼妇口，乃为君子羞。",
      "鲍焦已槁死，强嬴吞诸侯。",
      "伤哉仁义衰，奸雄皆窃钩。",
      "仲尼无斧柯，龟山空夷犹。"
    ]
  },
  {
    "id": "e647d10f91752002b8e588b4ca53adc1",
    "title": "咏怀",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "九州何茫茫，吾独哀无女。",
      "绥绥涂山狐，九尾难与处。",
      "服我琼琚衣，鸣琴临北渚。",
      "湘妃虽目成，自媒非所许。",
      "盈盈匏瓜河，兰荪媚平楚。",
      "怀修追有鳏，褰裳聊容与。"
    ]
  },
  {
    "id": "e647d10f91752002b8e588b4428f018f",
    "title": "咏怀",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "朝露畏太阳，高梧忌秋霜。",
      "嗟尔绮纨子，欢乐焉能长。",
      "势利一浮云，人命如流光。",
      "人鬼互相代，谁能出阴阳。",
      "放志以遨游，行行至太行。",
      "车马屡倾覆，我心终不伤。",
      "高鸟凌霄飞，日月在其旁。",
      "荣名非所慕，保此岁寒芳。"
    ]
  },
  {
    "id": "e647d10f91752002b8e588b4ebe41dad",
    "title": "咏怀",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "初日丽垂杨，朱楼临大路。",
      "纤纤彼女手，当户裁纨素。",
      "雍雍雁南游，遗音落沧州。",
      "美人耻歌舞，箧笥叠衣裘。",
      "衣裘有时著，孟冬清霜落。",
      "皎皎蕣华姿，岁寒逾绰约。",
      "道胜忘纷华，心游贵恬汉。"
    ]
  },
  {
    "id": "e647d10f91752002b8e588b449a81f8a",
    "title": "咏怀",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "玄黄何烟煴，尘埃间白云。",
      "含此苕华姿，独行无与群。",
      "天鉴讵孔明，玉石郁未分。",
      "兔丝织为衣，燕麦持为飧。",
      "冻馁不能语，为节何艰辛。",
      "驽马食龙刍，一日成骐驎。",
      "曜灵不弃予，屋漏垂阳荐。"
    ]
  },
  {
    "id": "e647d10f91752002b8e588b462fe3276",
    "title": "咏怀",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "鸿鹄何苍茫，背负青天飞。",
      "白波卷沧海，声如鬼神驰。",
      "予时弹雅琴，成连嗟不归。",
      "回风翻木叶，斜日悬江矶。",
      "凄凄水仙吟，中曲断朱丝。",
      "四望悄无人，天吴方躨跜。",
      "神物有变化，至人能推移。",
      "拔山岂无力，枭雄吾不为。",
      "慷慨发冲冠，伤哉失路悲。"
    ]
  },
  {
    "id": "e647d10f91752002fa50be41d5547aa2",
    "title": "送妹",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "翩翩东海燕，衔彼棠棣华。",
      "我生鲜兄弟，乡闾尝咨嗟。",
      "令妹圭璋姿，教诲荷亲慈。",
      "采桑提玉筐，织素呜春机。",
      "纤纤彼女手，朝夕供甘肥。",
      "青春日载阳，雎鸠差池飞。",
      "家贫不终养，临别泪涟而。",
      "虞舜耕历山，伯瑜披彩衣。",
      "嗟予弃人爵，与亲聊餔糜。"
    ]
  },
  {
    "id": "e647d10f91752002fa50be41f86e4898",
    "title": "送妹",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "青阳属令辰，来雁鸣雍雍。",
      "朝云媚桃李，乳燕栖房栊。",
      "窈窕彼君子，佩玉乘青骢。",
      "朝为孤鸳鸯，暮作双飞龙。",
      "子怀在高逸，偕隐宜梁鸿。",
      "絺绤胜鲛绡，荆簪玳瑁同。",
      "箱帘无宝玩，图史盈其中。",
      "芳颜匪膏沐，令德惟温恭。",
      "先人箕颍流，黾勉追素风。"
    ]
  },
  {
    "id": "e647d10f91752002a7ebc7b4f3e8cff1",
    "title": "黍谷",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "步出铜马门，遥望大房山。",
      "幽燕有奥室，鬼神潜其间。",
      "群峰郁㟏岈，溪流何潺湲。",
      "猛虎飞食人，长啸随风还。",
      "凝冰折林木，玄云蔽河关。",
      "维昔邹衍生，悬河此谈天。",
      "一为吹黄钟，幽谷春阳旋。",
      "至人御六气，呼吸走百川。",
      "是非总天籁，悠悠诚何言。",
      "天下久忘我，无劳烹小鲜。",
      "泽雉有饮啄，优游聊终年。"
    ]
  },
  {
    "id": "e647d10f9175200275530a85a23950e2",
    "title": "出永平作",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "洪河无停流，惊枝无栖翰。",
      "志士生乱离，七尺敢怀安。",
      "青萍不刈黍，明月宁沉渊。",
      "断袂别亲友，成败俱不还。",
      "诛秦报天下，一死如泰山。",
      "宝马与美人，乌足酬燕丹。",
      "驱车出卢龙，迢递度渝关。",
      "二水交滦漆，千峰连贺兰。",
      "征蓬自回转，去雁群飞翻。",
      "悲歌吊飞将，声振长城间。",
      "猛虎为我啸，玄猿为我叹。",
      "奚儿动成群，箜篌对月弹。",
      "弥令远游子，侧听心哀酸。"
    ]
  },
  {
    "id": "e647d10f91752002b9104cb8728fb329",
    "title": "登轩辕台作",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "边风起蓟门，黄云高嵯峨。",
      "予登轩辕台，四望发悲歌。",
      "哀哉帝王都，城阙如丹霞。",
      "朝阳开露掌，阊阖摇金波。",
      "碣石悬天柱，桑乾接银河。",
      "真人兹建极，亿载讵云多。",
      "谁令羽林儿，一旦倒长戈。",
      "逼遥关塞路，朝暮驱橐驼。",
      "橐驼安所负，美人如桃花。",
      "凄凄当落日，莽莽扬风沙。",
      "龙髯攀莫及，玉女舞婆娑。",
      "天庭方晏乐，宁知予咨嗟。"
    ]
  },
  {
    "id": "e647d10f91752002a172ca98084218b6",
    "title": "出塞作",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "边秋多风沙，狐兔长悲鸣。",
      "慷慨思奢牧，因游雁门营。",
      "饥食太行薇，渴饮桑乾冰。",
      "问我亦何为，壮士不顾生。",
      "生骑一骏马，权奇如龙媒。",
      "追风数千里，直上单于台。",
      "东望朝鲜江，北望白龙堆。",
      "凌飙发长啸，游兵射我来。",
      "左手接飞镝，右手挥金鞭。",
      "驰归锦州城，汗下如流泉。",
      "念此血气勇，毋乃非圣贤。",
      "忍耻古所尚，留侯亦迍邅。",
      "长松寒逾劲，南金锻弥坚。",
      "启箧读秘书，聊谢诸少年。"
    ]
  },
  {
    "id": "e647d10f91752002e7c20490565d2fb0",
    "title": "凝渡三岔河有寄",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "辽东苦寒地，十月河已冰。",
      "我从辽西来，驱马冰上行。",
      "回望巫闾山，千里阴气凝。",
      "明月出黑澥，苍茫照孤征。",
      "疑兵四面来，但闻觱篥声。",
      "行行迷失道，误入骨都营。",
      "饥渴向妖姬，乞得驼馀羹。",
      "马乳饮苦酸，鱼皮衣苦腥。",
      "神龙困蝼蚁，勺水不能兴。",
      "凤鸟失其群，见辱海东青。",
      "因怜雪窖中，持节有子卿。",
      "题书托飞雁，双泪如雨倾。",
      "安得同携手，以解流离情。"
    ]
  },
  {
    "id": "e647d10f91752002f459de78643c072e",
    "title": "赠远",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "美人如花飞，玉佩冰绡衣。",
      "长风吹欲堕，揽带前相持。",
      "问子游何处，笑含碧云姿。",
      "言我华阳来，将从勾曲栖。",
      "麻姑久相待，去去与我辞。",
      "语卿且莫辞，我有芙蓉池。",
      "鸳鸯戏碧叶，翡翠巢金枝。",
      "愿将天上月，长照双蛾眉。"
    ]
  },
  {
    "id": "e647d10f917520027747d2b0e4da413f",
    "title": "采菖蒲作",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "菖蒲何葑茸，郁生南涧曲。",
      "三花凌紫烟，九节削青玉。",
      "采采临寒泉，因以濯吾足。",
      "死生虽已齐，长年亦所欲。",
      "仙人安期子，与尔聊餐服。"
    ]
  },
  {
    "id": "e647d10f91752002d908c7b6d01c2d5f",
    "title": "赠友人",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "英雄耻割据，拂衣游江湖。",
      "我为沉水香，君为博山垆。",
      "紫烟扬光彩，丹成凌仙都。",
      "仙都虽宴乐，苍生嗟未苏。",
      "红旗如云霓，锦带曳芙蕖。",
      "利剑在掌中，出入风雷驱。",
      "萧曹刀笔吏，项羽乃匹夫。",
      "苟能拯水火，何辞七尺躯。",
      "王侯如敝屣，山林堪长娱。"
    ]
  },
  {
    "id": "e647d10f91752002d908c7b699656ecc",
    "title": "赠友人",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "悲风振宿莽，贫士方寒饥。",
      "悠悠天上云，长借明月辉。",
      "嫫母已衣锦，南威长刈葵。",
      "乔松生路傍，不如彼薋葹。",
      "弹我丘中琴，仿佛孤鸾飞。",
      "落花如美人，翩翩来何迟。",
      "仰视云间星，牵牛光独微。",
      "淑慝不同涂，盈虚良有时。",
      "慎矣怀道符，颍阳以为期。"
    ]
  },
  {
    "id": "e647d10f91752002d908c7b65aee8667",
    "title": "赠友人",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "灼灼怀春鸟，衔花吴江浔。",
      "玄豹久不食，蔚然文采深。",
      "风云荡天路，邂逅抒忧心。",
      "凭君青玉案，中夜张瑶琴。",
      "明月照南浦，晨风巢北林。",
      "河精为天汉，小星易浮沉。",
      "妙道贵忘言，达人无哀音。",
      "持此箕颍怀，聊以答所钦。"
    ]
  },
  {
    "id": "e647d10f91752002d908c7b675960dcc",
    "title": "赠友人",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "樛木不下垂，甘匏安所依。",
      "嗟君富无骄，乃与黔娄期。",
      "黄流在玉瓒，大德在蒲衣。",
      "佻佻彼公子，安知天爵为。",
      "今时方丧乱，群盗争雄雌。",
      "授子以丹书，揣摩为帝师。",
      "神龙尚可醯，骏马亦可羁。",
      "至人与天游，虚无谁能知。"
    ]
  },
  {
    "id": "e647d10f91752002d908c7b6511f4527",
    "title": "赠友人",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "煌煌我上天，照此豺虎骄。",
      "我无戈与矛，何能入山樵。",
      "石溪流溅溅，蘋萍随风飘。",
      "游鱼畏鹈鸪，神龙乐波潮。",
      "仙童颜姣好，迎我双琼箫。",
      "东游扶桑阙，西渡绛河桥。",
      "至道非无形，如月悬中宵。",
      "揽之盈玉手，欲赠彼娇娆。",
      "人生如电影，千载不崇朝。",
      "念彼牛山涕，乘化且逍遥。"
    ]
  },
  {
    "id": "e647d10f91752002db84f7b7de4779d3",
    "title": "赠山阴祁七",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "凉风吹竹筱，携手澄湖滨。",
      "言持芙蓉花，插尔华阳巾。",
      "我亦浣纱人，明妆照日新。",
      "何当上苏台，一笑倾吴君。",
      "明月岂长满，朱华不再春。",
      "徒怀阳阿曲，寂寞度芳辰。"
    ]
  },
  {
    "id": "e647d10f91752002f75e512d495bda6a",
    "title": "送朱十",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "昨冬冱寒时，方舟同入越。",
      "君望赤城霞，我弄耶溪月。",
      "月出香垆峰，光摇东海雪。",
      "美人吹紫箫，一曲梅花发。",
      "梅花犹满林，君唱怀归吟。",
      "未游云门寺，遽别天姥岑。",
      "可怜双白鹤，相送吴江浔。",
      "冉冉芳春晚，桃李皆成阴。",
      "贫女无刀尺，谁裁鸳鸯衾。",
      "素丝亦易染，孤凤难为音。",
      "愿言秉贞洁，黾勉同我心。"
    ]
  },
  {
    "id": "e647d10f9175200200468191613cfb41",
    "title": "送王屋",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "神螭方鱼服，美玖藏沙尘。",
      "英雄未遇时，状貌如妇人。",
      "赠尔双吴钩，中有爱子魂。",
      "君王雠未报，岂敢顾所亲。",
      "挫蘖调君酒，送送灞陵津。",
      "皦日照河水，悲风激车轮。",
      "去矣毋多虑，男儿自有神。"
    ]
  },
  {
    "id": "e647d10f91752002b79abeac22b570e7",
    "title": "答谭非庸",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "嗟予遘阳九，不得全天形。",
      "接舆已髡首，桑扈亦裸行。",
      "兰草非人锄，鸾皇乃自烹。",
      "念君意气存，御侮如干城。",
      "小人箕其舌，君子渊无声。",
      "经德不可回，相将保千龄。"
    ]
  },
  {
    "id": "e647d10f91752002b79abeacd592509f",
    "title": "答谭非庸",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "黍苗何离离，雉雊求其妃。",
      "咨予久独立，幽兰为薋葹。",
      "今天降蟊贼，王事艰且危。",
      "膂力君方刚，经营愿相资。",
      "欲猎为呼鹰，欲战为骖骊。",
      "骖骊何彭彭，西北开龙荒。"
    ]
  },
  {
    "id": "e647d10f91752002c5a5ba0dfcb1eef8",
    "title": "寓山园吊祁忠敏公",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "园林午澄霁，左右芙蓉披。",
      "浮舟弄清暾，遂至镜湖湄。",
      "阳涯云方散，阴峰露未晞。",
      "再拜清泠渊，泪下沾裳衣。",
      "吁嗟怀沙人，守道无委蛇。",
      "筑宫水中涘，兰橑莺粟楣。",
      "金峦开彩翠，玉溜滴葳蕤。",
      "方怀安石赏，遽与彭咸期。",
      "皇舆已败绩，发肤何以为。",
      "浩歌赴长湍，溯洄从九嶷。",
      "容与凌明霞，触石体不隳。",
      "怒潮为安流，靡濡鱼鳞衣。",
      "我祖维灵均，冠剑郁陆离。",
      "夫君交手去，重华以同归。",
      "玄烟横极浦，冲风激寒澌。",
      "投篇涕汍澜，日暮感舟师。"
    ]
  },
  {
    "id": "e647d10f91752002b8b33eb548274526",
    "title": "衡山篇为徐武子丈寿",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "衡山有奇筱，为音何洋洋。",
      "雌枝吐流徵，雄枝含清商。",
      "美人摛朱唇，为君乐无方。",
      "凤将九子吟，龙挟五驹翔。",
      "紫芝成宫阙，醴泉满壶觞。",
      "莱妻共高逸，为寿未渠央。",
      "金庭连玉柱，四皓所徜徉。",
      "昊天毋嗟嗟，痛饮以自强。"
    ]
  },
  {
    "id": "e647d10f917520029612003cad20f0ef",
    "title": "和陈元孝登吹台作",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "夙闻太阿剑，霜锷莲花发。",
      "楚王一麾之，三军尽流血。",
      "夫君事远游，家贫一蒯缑。",
      "千里登吹台，慷慨思报仇。",
      "夷门无监者，谁为公子谋。",
      "我昔吊梁园，所见惟林丘。",
      "洪河崩底柱，蔓草连神州。",
      "惊鸟纵横飞，离兽鸣相求。",
      "平台宾客尽，四顾泪交流。",
      "怜尔多难人，徘徊当暮秋。",
      "长歌蓬池上，击筑睢水头。"
    ]
  },
  {
    "id": "e647d10f917520026a0501fd1b3301af",
    "title": "登石门怀慧远尊者",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "双峰耸天阙，一水悬神池。",
      "积石若朝霞，连林多夕霏。",
      "丹溜含清泠，鲜葩吐葳蕤。",
      "予偕二三子，来自虎溪湄。",
      "矫掌承飞泉，抠衣陟金梯。",
      "萧条远公迹，亭阶有留基。",
      "怅然增逸兴，方嗟哲人萎。",
      "白云开阖际，忽见金仙姿。",
      "玉瓶灌甘露，龙策振灵飔。",
      "回目流神光，示我青莲枝。",
      "挥玄入无朕，俾为万象师。"
    ]
  },
  {
    "id": "e647d10f91752002257de78e499c64ea",
    "title": "别王二丈予安",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "美人在霄汉，灼灼如丹云。",
      "手持凤凰子，毋乃魏元君。",
      "我昔登太山，天门啸不还。",
      "瀑布为长带，浮云为高冠。",
      "游仙岂不乐，悲此市朝间。",
      "圣贤耻独善，所贵匡时艰。",
      "太阿苟不割，蛟龙将波澜。",
      "箧中有阴符，吾生焉得闲。",
      "平沙利马足，惊飙宜鹰翰。",
      "遥遥万里心，慷慨入长安。"
    ]
  },
  {
    "id": "e647d10f91752002e095e0bebc436c84",
    "title": "梅市别祁四丈季超",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "沉沉海月生，嘒嘒寒蜩鸣。",
      "游子在天涯，触物生忧情。",
      "赖有二三友，金玉同坚贞。",
      "鼋鼍互变化，神龙丧其形。",
      "岂不思奋翼，上天无雷霆。",
      "昔我别慈亲，王事劳孤征。",
      "风雪历四载，谋深竟难成。",
      "黄蘖与春荠，甘苦不分明。",
      "至道尚可信，寂寞元生平。"
    ]
  },
  {
    "id": "e647d10f91752002ce793ac009a230f6",
    "title": "桐君山作",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "清溪流㶁㶁，白石如摴蒱。",
      "桐君去我久，谁与同欢娱。",
      "利器乱天下，濠梁日如愚。",
      "白发渐纷纷，于世复何须。",
      "远游可长生，逝将登蓬壶。",
      "青霞为绣袷，明月为耳珠。",
      "金火相盘旋，神丹生太无。",
      "天孙嫣然笑，结我合欢襦。",
      "誓言何旦旦，岁晏终不渝。"
    ]
  },
  {
    "id": "e647d10f917520029d8fe58c77b84a40",
    "title": "答吴巨手",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "白云何晶晶，倏忽归无形。",
      "尸居龙不见，与君共沉冥。",
      "黄虞久已没，吾道难独清。",
      "深谷何逶迤，朱华含春荣。",
      "采采以疗饥，将游太上庭。",
      "汤火煎太和，膏粱损奇龄。",
      "浮沉日月中，人命如流萤。",
      "哀哉嵇叔夜，多才乃捐生。"
    ]
  },
  {
    "id": "e647d10f91752002bc23b61c018b47f8",
    "title": "还故山作",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "谁谓客行乐，岁寒无衣裳。",
      "羁栖在枳棘，悠悠思故乡。",
      "步出稽山门，乘春聊徜徉。",
      "丹霞抱秀粤，珍木交回塘。",
      "水鸟相和鸣，窈窕皆鸳鸯。",
      "人生道不存，何以持文章。",
      "苟与太虚冥，仁义皆秕糠。",
      "南金一出矿，遂为贫者殃。",
      "长叹辞世人，飘飖归罗阳。"
    ]
  },
  {
    "id": "e647d10f9175200286f082fa22913e18",
    "title": "将归省母留别诸友人",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "海上三珠树，孤鸾鸣啾啾。",
      "养子羽翼成，翻飞向九州。",
      "九州一何旷，回顾生烦忧。",
      "寻仙蓬壶中，谒帝昆仑丘。",
      "繁霜陨百草，琅玕无晨羞。",
      "慈乌能反哺，凤兮命不犹。",
      "归与守故巢，戢翼为良谋。"
    ]
  },
  {
    "id": "e647d10f9175200286f082fa40c59f06",
    "title": "将归省母留别诸友人",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "良谋亦何有，持道足娱亲。",
      "母为天上月，子如江中云。",
      "云月相终始，流光谁与伦。",
      "翩翩两海燕，挟雏游青春。",
      "衔我蕙兰花，悲音何感人。"
    ]
  },
  {
    "id": "e647d10f9175200286f082fa3827ef9e",
    "title": "将归省母留别诸友人",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "感人惟杨柳，飞花皎如雪。",
      "如雪岂不芳，所忧本根绝。",
      "昔我与亲辞，五岳将寻师。",
      "乃觏姑射人，赠我青莲枝。",
      "青莲合为丹，能生明月姿。",
      "岂敢自恰悦，万里其持归。"
    ]
  },
  {
    "id": "e647d10f9175200286f082fa087dfbde",
    "title": "将归省母留别诸友人",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "持归明月姿，皎洁无纤瑕。",
      "朝含东海日，暮膏赤城霞。",
      "重袭盘龙锦，毋使蒙风沙。",
      "以奉白发人，一照生桃花。",
      "如彼西王母，长居太清家。"
    ]
  },
  {
    "id": "e647d10f9175200286f082faa33d4f85",
    "title": "将归省母留别诸友人",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "太清何寥廓，浮云去不息。",
      "呦呦野鹿鸣，甘草不自食。",
      "如何舍友朋，奋然思矫翼。",
      "四海皆兄弟，亲兮难再得。",
      "循彼南陔间，相思何终极。"
    ]
  },
  {
    "id": "e647d10f9175200286f082fa86da33dc",
    "title": "将归省母留别诸友人",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "极望惟吴越，吴越多山川。",
      "玄豹藏深雾，应龙蟠巨渊。",
      "神物必有偶，磁石金相连。",
      "离别虽须臾，恩爱终不愆。",
      "遥遥骨肉情，去如箭离弦。"
    ]
  },
  {
    "id": "e647d10f9175200286f082fa7026197c",
    "title": "将归省母留别诸友人",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "离弦去南里，烟波何渺茫。",
      "朝与凫雁群，暮随明月光。",
      "仰视虚宇中，众星灿成行。",
      "而我独何辜，乃为参与商。",
      "人命在呼吸，后会其毋忘。"
    ]
  },
  {
    "id": "e647d10f9175200286f082fa9b8b1947",
    "title": "将归省母留别诸友人",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "后会庶不移，参商有见时。",
      "红日生沧溟，万物蒙其辉。",
      "矧我体道人，金石宁或亏。",
      "飒飒霜下草，荧荧园中葵。",
      "敦彼后雕质，岁寒以为期。"
    ]
  },
  {
    "id": "e647d10f91752002d6acc567af1b6b11",
    "title": "寿母",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "文武道未坠，圣谟何洋洋。",
      "我生获胎教，少小修天常。",
      "早岁负剑游，所希应帝王。",
      "天命在庭闱，贤母知废兴。",
      "年今至八旬，灵寿自翱翔。",
      "岳莲标独干，嫠星流孤光。",
      "母为飞鹊镜，子为蛾眉妆。",
      "形影不相离，从今至千霜。"
    ]
  },
  {
    "id": "e647d10f917520028d4138317bd41268",
    "title": "题王丈华阴书阁",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "太素有元精，凝为三芙蓉。",
      "美人日揽撷，彩翠餐无穷。",
      "白发临玉颜，岂敢从飞蓬。",
      "道德为膏沐，光彩开童蒙。",
      "人伦垂胜业，含垢悲予躬。",
      "老聃效夷言，大禹裸而东。",
      "昊天徒嗟嗟，委蛇吾安终。"
    ]
  },
  {
    "id": "e647d10f91752002e8da3ecd8e7588cb",
    "title": "酌贪泉作和人",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "朝饮贪泉水，暮濯贪泉流。",
      "廉夫不可为，仁者皆窃钩。",
      "天方授盗蹠，吾介徒罹忧。",
      "合浦多明珠，朔漠多貂裘。",
      "仲尼思执鞭，况我斗筲俦。"
    ]
  },
  {
    "id": "e647d10f91752002d3936c79bac41e04",
    "title": "咏张子房示诸生",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "淮阳昔学礼，故能敬老父。",
      "长跪纳履时，强忍甚可取。",
      "少年虽任侠，喜与老人伍。",
      "四皓奉手行，不敢越规矩。",
      "所师尽黄发，深藏若处女。",
      "甚悔博浪沙，徂击徒豪举。"
    ]
  },
  {
    "id": "e647d10f917520028df31351df6a7fbc",
    "title": "为故黄靖南侯参军陆生作",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "仗剑出门去，高堂悲不胜。",
      "婴母既知废，陵母亦知兴。",
      "送子涉淇河，倚闾泪沾膺。",
      "黄云驱匹马，惊风击饥鹰。",
      "努力参卿军，智谋夙见称。",
      "报亲在何所，沙场奋猿肱。",
      "屠毒天未厌，髦头国方兴。",
      "天矢不敢射，贪狼日凭陵。",
      "豪雄致帝怒，祸患来相乘。",
      "哀哀皋鱼痛，使尔肝肠崩。"
    ]
  },
  {
    "id": "e647d10f9175200222ccc7deeb76beea",
    "title": "赵陈二烈女",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "鲁女倚柱吟，忧国无人知。",
      "妾身逢丧乱，志节聊自持。",
      "罗敷虽靡匹，秋胡宁为期。",
      "吁嗟尔元憝，安知礼义归。",
      "猛虎尚可驯，神鸾终不移。",
      "抽吾玳瑁簪，可以刺熊罴。",
      "天道故祸淫，气矜吾不为。",
      "珠沉靡点辱，玉碎馀光辉。",
      "对君刎绣颈，去去从湘妃。"
    ]
  },
  {
    "id": "e647d10f91752002ce6cc5b9c45d7b24",
    "title": "求二桥山人画三闾大夫像",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "先生怀姱节，寤寐见古人。",
      "凌朝漱九阳，为予貌灵均。",
      "曲眉象珠斗，姣衣飘春云。",
      "云中嫣含笑，望如扶桑君。",
      "正气得所繇，变化皆吾真。",
      "下为兰杜滋，上为日月陈。",
      "子其虚以待，鬼神将来奔。",
      "其小入无内，其大廓无垠。"
    ]
  },
  {
    "id": "e647d10f917520022d90702ff7c1232d",
    "title": "赠陈十一",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "金瓶连素绠，百尺汲寒浆。",
      "清泠涤尘垢，何减流霞觞。",
      "城南新赐第，贵盛如金张。",
      "昔作骑都尉，今封右校王。",
      "胭脂骄塞马，芍药艳吴娼。",
      "汉恩岂独薄，天道终有常。",
      "吾子抱忠信，诚为百鍊刚。",
      "沙头且射虎，飒飒凌风霜。"
    ]
  },
  {
    "id": "e647d10f917520022d90702f85d686f7",
    "title": "赠陈十一",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "茹荼甘若荠，慷慨荆蛮地。",
      "猛虎不忍射，爱彼爪牙利。",
      "筑台南岳阳，丹火流扶桑。",
      "仙人多剑侠，起舞佐霞觞。",
      "填填丰隆鼓，咽咽右英簧。",
      "双龙绕指柔，俄为掣电光。",
      "惊风逐千里，澥水群飞扬。",
      "划然君一啸，为乐何洋洋。",
      "我亦白猿俦，相逢聊翱翔。"
    ]
  },
  {
    "id": "e647d10f91752002fdef8cd35a3d9100",
    "title": "赠别武昌陈子山昆弟之作",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "江汉何滔滔，其神足纲纪。",
      "大别如长城，中分南国水。",
      "君家高冠山，黄鹄当门峙。",
      "形势雄湖湘，人才争郁起。",
      "昔我客汉阳，求友得一士。",
      "岂知君弟昆，乃在吾桑梓。",
      "伯仲圭璋姿，青云翘玉趾。",
      "所得凤凰毛，多分诸季子。",
      "三百日弦歌，情礼为终始。",
      "贤父师于家，金玉相涤理。",
      "扬粤观人文，化成察所以。",
      "颜曾昔童蒙，造道莫能止。",
      "年少圣所畏，惭予将暮齿。",
      "清夏珠江湄，饮饯交壶矢。",
      "执手情依依，所赠惟璚蕊。",
      "我本荆楚人，秭归有故里。",
      "先臣居屈沱，女媭砧在彼。",
      "安得从君归，三闾陈簠簋。",
      "汉家重楚声，离骚多所拟。",
      "君为宋景徒，努力事兰芷。"
    ]
  },
  {
    "id": "e647d10f917520029af0b761ee675c90",
    "title": "垂老",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "垂老心多忧，饮酒未尝旨。",
      "上忧忧老亲，下忧忧稚子。",
      "稚子始匍匐，其一六龄耳。",
      "长者及九龄，已赴黄泉矣。",
      "次者葬秦淮，下殇以疮痏。",
      "两女亦婴孩，饥寒殊未已。",
      "呱呱满膝前，无钱致饼饵。",
      "我生拙经营，甘贫已三纪。",
      "采薇成不仁，洁身累妻子。",
      "谁使廉夫刚，鲍焦终槁死。"
    ]
  },
  {
    "id": "e647d10f917520029af0b761f42afb3a",
    "title": "垂老",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "死者日以安，生者日以危。",
      "旻天何不怙，人命轻如泥。",
      "玄云一蓊郁，白日去安归。",
      "长夜终不晨，胶胶劳鸣鸡。",
      "我生慕夷皓，垂老益调饥。",
      "苦节同妻孥，捃拾难自资。",
      "絮巾布襦裙，单复亦随时。",
      "薄馔荐先公，泪下如绠縻。",
      "不义而富荣，毋乃辱亲为。"
    ]
  },
  {
    "id": "e647d10f917520029af0b76109aefa74",
    "title": "垂老",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "衣敝何尝补，履决何尝组。",
      "勉力糜粥间，艰难事慈姥。",
      "叱咤及犬鸡，亲前敢有怒。",
      "深爱在婉容，白头若孩乳。",
      "有妇布襦裾，割烹未为苦。",
      "膝前黄口儿，不使分馀脯。"
    ]
  },
  {
    "id": "e647d10f91752002d9ab7c51934a205e",
    "title": "咏古",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "汉皇有神器，光明长盛实。",
      "白气郁成云，状若龙蛇出。",
      "太白精所凝，一挥天下一。",
      "自斩白帝子，血光尝如漆。",
      "本以诈力雄，汤武非其匹。",
      "猛士无韩彭，四方岂宁谧。",
      "威加海内归，霸图有得失。",
      "慷慨泣数行，悲歌风瑟瑟。",
      "时无周旦才，谁与陈无逸。"
    ]
  },
  {
    "id": "e647d10f91752002d9ab7c5181dc27ce",
    "title": "咏古",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "诸葛王佐才，乃慕乐将军。",
      "燕昭本姬姓，豫州亦懿亲。",
      "齐破将尊周，霸业为桓文。",
      "为燕振积弱，周命亦维新。",
      "天王威一奋，六国仍为臣。",
      "燕号为宗国，西向制强秦。",
      "孔明为刘氏，与乐同一身。",
      "帝蜀岂本怀，汉业徒三分。",
      "悲哉孝献没，一日能无君。",
      "元年纪章武，掩泪当秋旻。"
    ]
  },
  {
    "id": "e647d10f9175200269f188ea8b0f398f",
    "title": "与诸兄弟饮射作",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "鲤鱼何盘盘，瓠叶何幡幡。",
      "弟兄相燕饮，其乐如新昏。",
      "户庭无外侮，弦歌有馀闲。",
      "人生无几何，骨肉相好难。",
      "兄友而弟恭，所以承亲欢。",
      "亲欢承不足，张侯在中谷。",
      "兄射中熊罴，弟射中鸿鹄。",
      "鸿鹄比其翼，熊罴同其力。"
    ]
  },
  {
    "id": "e647d10f91752002e2c79e5b4b4832e1",
    "title": "留别羊城诸子",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "大鱼啖虾䱉，小鱼啖沮洳。",
      "风波一失所，微沫犹相濡。",
      "吁嗟尔君子，念我如黔娄。",
      "养亲无甘毳，从君无骊驹。",
      "怀宝而迷邦，前路多忧虞。",
      "王孙诛淖齿，伍子干阖庐。",
      "所愧病无能，日暮空踟蹰。"
    ]
  },
  {
    "id": "e647d10f91752002e2c79e5b2bc3d142",
    "title": "留别羊城诸子",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "枯鱼日衔索，高树多惊风。",
      "我亲已白发，我行犹转蓬。",
      "仲繇嗟负粟，冉子念尸饔。",
      "携手出东门，泪落尘埃中。",
      "蛇脂已耆乾，龙饥尚未充。",
      "耘瓜忌伤根，结兰贵心同。",
      "孝子当不匮，锡类及微躬。"
    ]
  },
  {
    "id": "e647d10f91752002aa8c4bd52f7f378a",
    "title": "孤燕篇",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "燕燕昔双飞，衔花何差池。",
      "皇天命早寡，雨泪毁容姿。",
      "与君如日月，光景不相离。",
      "与君若泾渭，清浊必同归。",
      "鬒发剪无馀，玉棺叩且开。",
      "傍人相慰留，黾勉陶婴为。",
      "上念养公姥，下顾黄口儿。"
    ]
  },
  {
    "id": "e647d10f91752002aa8c4bd534e804e8",
    "title": "孤燕篇",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "葳蕤女贞树，含此少阴精。",
      "岁寒不凋谢，高行通神灵。",
      "孤燕何啾啾，挟子饲其英。",
      "凤凰心不乐，乌鹊甘伶俜。",
      "托孤昔所重，从死今所轻。",
      "子既羽翼成，母仪万方盈。",
      "母为月经天，子如太白明。"
    ]
  },
  {
    "id": "e647d10f917520027c7587db6cef4c97",
    "title": "赠友",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "鱼目似明珠，阳货似仲尼。",
      "苟非明哲人，安能辨几希。",
      "嗟予久飞遁，墨名行殊非。",
      "朝行脍人肝，暮行搴紫芝。",
      "吾子不遐弃，狂简其同归。",
      "隆冬不肃杀，阳春奚光辉。",
      "披裘入裸国，优哉聊娱戏。"
    ]
  },
  {
    "id": "e647d10f917520027c7587db22983525",
    "title": "赠友",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "甘匏抱苦叶，萏菡含污泥。",
      "子推身已隐，焉用文章为。",
      "露华零蔓草，觏尔清扬姿。",
      "旷世无奇服，琼琚非所宜。",
      "携手登绵山，念我蛇无脂。",
      "神龙尚饥渴，君岂有兰饴。",
      "兰饴无使露，渊塞秉其私。"
    ]
  },
  {
    "id": "e647d10f917520027c7587db52f7f983",
    "title": "赠友",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "我本接舆流，被发歌凤衰。",
      "时无鲁仲尼，狂简将何归。",
      "六经久榛莽，诸子多淫辞。",
      "嗟予非先觉，斯道将陵迟。",
      "狂澜思砥柱，疾风宜劲枝。",
      "嘉子方少龄，颜闵能为期。",
      "直如麻中蓬，皎若霜上曦。",
      "烹鱼为溉鬵，射虎为张机。",
      "堂堂并为仁，弃我莫如遗。"
    ]
  },
  {
    "id": "e647d10f917520027c7587db315933b6",
    "title": "赠友",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "桃虫化为雕，群飞啄九州。",
      "凤凰集于蓼，饥渴常怀忧。",
      "与君志天爵，仁义交绸缪。",
      "惕厉处明夷，保身随波流。",
      "瓶罍贵相资，箕毕贵相求。",
      "美人乘白云，昆仑去悠悠。",
      "吾将为造父，往御彼骅骝。"
    ]
  },
  {
    "id": "e647d10f917520027c7587db82057bbf",
    "title": "赠友",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "日月私照临，我食恒无馀。",
      "绝尘天下马，今乃伏盐车。",
      "美人如惊鸿，飘飖过丹虚。",
      "神光倏阴阳，欲揽无琼琚。",
      "崇山蕴宝玉，沧海含龙鱼。",
      "云霞苟蒸液，变化在斯须。",
      "食德为膏粱，服道为绣襦。",
      "勖哉尔君子，毋效彼蘧蒢。"
    ]
  },
  {
    "id": "e647d10f917520027c7587dbe8e8ad60",
    "title": "赠友",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "黄鹄何缡褷，单游心伤悲。",
      "美人发无旟，君子佩无琚。",
      "萧艾盈中林，予兰将安依。",
      "驰车适西吴，庑下敛光辉。",
      "昔为清水珠，今为浊泾泥。",
      "吞声行踯躅，愿子相提携。"
    ]
  },
  {
    "id": "e647d10f917520027c7587dba9c04ada",
    "title": "赠友",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "黄山有温泉，日月所流精。",
      "饮之生羽翼，飘飖如容成。",
      "文章若云浮，五色为天经。",
      "三闾变风雅，好色成仙灵。",
      "轻举含道真，颜如蕣华荣。",
      "我持远游章，被之雅琴声。",
      "为君千金寿，相与娱生平。"
    ]
  },
  {
    "id": "e647d10f91752002753ee19da7cc2d18",
    "title": "读顾子忠纪赋赠",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "苏合何氤氲，非烟亦非云。",
      "我为铜垆器，与子日三薰。",
      "美人临九天，光彩如东君。",
      "傅说托房星，精华垂大文。",
      "愿得俱翱翔，冠盖绝尘氛。",
      "大招匪荒淫，风谏同三仁。",
      "重华可折衷，何求时俗闻。"
    ]
  },
  {
    "id": "e647d10f91752002753ee19da694050a",
    "title": "读顾子忠纪赋赠",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "伊予遘乱离，为诗多变风。",
      "秦庭昔鹤立，痛哭人谁容。",
      "从俗以偷生，神仙托其踪。",
      "须臾愿无死，以观宗国终。",
      "君子厉明德，邂逅欣心同。",
      "蜿蜒为文章，皇颉非雕虫。",
      "大道所周流，敬哉尔天工。"
    ]
  },
  {
    "id": "e647d10f917520023c1298ba77cb5067",
    "title": "题申苕青画",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "黄鹄在天地，一举知圆方。",
      "游仙未解忧，时时思故乡。",
      "志士贵成仁，松乔非我良。",
      "众人树苦桃，君兰实不成。",
      "众人重鱼目，君珠黯无光。",
      "游艺为丹青，山川日彷徨。",
      "晻霭如鬼神，云霞出中肠。",
      "离忧翳萝木，阳谷不垂光。",
      "麇麚方慕类，与子聊低昂。"
    ]
  },
  {
    "id": "e647d10f9175200254cfbd77172296dc",
    "title": "寄祁四丈西遁",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "桂树含炎德，敷荣霜霰间。",
      "款冬花严寒，相与同贞艰。",
      "峨峨冠浮云，锵锵呜玉环。",
      "惠而君好我，携手会稽山。",
      "仲尼如日月，光华为我颜。",
      "老聃其犹龙，变化在子闲。"
    ]
  },
  {
    "id": "e647d10f9175200254cfbd77034b37f0",
    "title": "寄祁四丈西遁",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "子闲多龙驹，食我玉山刍。",
      "文章天所授，五色为子娱。",
      "白鹿云中翔，鲤鱼九渊居。",
      "高深不可恃，久已充庖厨。",
      "嗟余薄长生，成仁心所须。",
      "潜神在玄默，与道为隆污。",
      "吾子独全归，寿考保无虞。"
    ]
  },
  {
    "id": "e647d10f91752002b8e588b46a7d191d",
    "title": "咏怀",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "溪谷何清凉，回风以飘忽。",
      "荷襦易凋零，不如服狐白。",
      "旷土贵和同，蝉蜕仲尼迹。",
      "凛凛冬冰凝，何如春冰释。",
      "我已秽玄珠，离娄不能识。",
      "我已摧号钟，师旷不能绎。",
      "美人如游龙，纤腰日玄折。",
      "一低而一昂，人以为臣妾。"
    ]
  },
  {
    "id": "e647d10f917520028ce17a9a9d2e03da",
    "title": "再送从弟无极",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "秋天今肃杀，山林凄且凉。",
      "游子临归风，忧心以多方。",
      "皇天若浮云，报施何靡常。",
      "黄钟委尘垢，瓴甋登明堂。",
      "吾生既不辰，子亦命无良。",
      "雄翡而雌翠，今朝难同翔。",
      "哀哉骨肉情，临别徒彷徨。"
    ]
  },
  {
    "id": "e647d10f917520028ce17a9a1af7eeb8",
    "title": "再送从弟无极",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "阴阳有纲纪，夫妇人伦始。",
      "葛覃恐失时，摽梅求庶士。",
      "子归娶齐姜，及此春冰弛。",
      "慈姑嗜鱼鲙，施罛在河水。",
      "恩义相缠绵，琴瑟为亲喜。",
      "我有不肖躯，因依无葛藟。",
      "何以事高堂，孝德惭君子。"
    ]
  },
  {
    "id": "e647d10f917520023f9bfec11b2e5e00",
    "title": "赠诸氏兄弟",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "朝登雁门望，杀气从西来。",
      "在天为黄云，在地为黄埃。",
      "吁嗟我游子，悲秋行徘徊。",
      "披发而吹箫，闻声令子哀。",
      "子情如醇酒，日酌我金罍。",
      "子诗温且润，日馈我琼瑰。",
      "弟兄相宴尔，携手临高台。",
      "猗猗合欢竹，枝叶交山隈。",
      "愿言靡离别，千秋慰我怀。"
    ]
  },
  {
    "id": "e647d10f917520024d0903fd334b7002",
    "title": "和友人度昭关之作",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "端居苦离索，思君芜湖间。",
      "忽闻昭关咏，感激泪潺湲。",
      "丈夫不得志，饥寒行中原。",
      "断发投炉中，为君铸龙泉。",
      "器成不见御，雌雄各沉渊。",
      "登高望四野，亭障何连连。",
      "惊风折旗帜，落日迷山川。",
      "谁知远游子，呜咽不能言。",
      "维昔吴子胥，吹篪诚足怜。",
      "一怒覆强楚，父雠不戴天。",
      "解牛宜薄刃，驱马贵长鞭。",
      "苟能勤耘耔，何必求膏田。",
      "亮怀鹰隼羽，时至自飞骞。",
      "勉尔慷慨人，遥遥托赠篇。"
    ]
  },
  {
    "id": "e647d10f91752002b4dad3e30f45725c",
    "title": "赠张文谷孝廉",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "橘柚贵素华，匪尚叶葳蕤。",
      "凤凰苟成德，何用文章为。",
      "秋霜日凛冽，白发秽光仪。",
      "学道久未成，吾生将安归。",
      "吁嗟尔君子，六经纵横施。",
      "离骚多夸诞，变声蚤能知。",
      "发愤事声色，神仙遑与期。",
      "浩浩仲尼徒，德行臻庶几。",
      "愿言诱狂简，弃我毋如违。"
    ]
  },
  {
    "id": "e647d10f91752002b79abeac362594b3",
    "title": "答谭非庸",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "采菽需筐筥，为仁贵朋旅。",
      "盈手琼瑶华，夫何饥季女。",
      "季女多徽音，其谐如瑟琴。",
      "乾糇非失德，弃我如飘风。",
      "白首始成欢，君能同锦衾。",
      "断发为龙渊，雌雄相升沉。",
      "虽无金玉相，追琢亦能任。"
    ]
  },
  {
    "id": "e647d10f917520025165fdb3f66d3705",
    "title": "猛虎篇",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "猛虎不食人，食人必豪贤。",
      "为天生羽翼，飞渡大河间。",
      "我弓既已良，我马亦已闲。",
      "踟蹰不忍射，恐非天所安。",
      "天安惟猛虎，作威予敢侮。",
      "腐肉如山丘，所甘惟肺腑。",
      "猛虎不见人，见人则不取。",
      "所见尽禽鹿，人立而虞麋。",
      "肥者噬无馀，瘠者以为脯。",
      "麒麟与凤凰，不足为粪土。"
    ]
  },
  {
    "id": "e647d10f917520025165fdb3e5dd4f7e",
    "title": "猛虎篇",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "凤凰肉不甘，麒麟肉不肥。",
      "猛虎亦好生，何不食饘糜。",
      "凤鸟乘于风，为皇作威仪。",
      "麒麟乃仁兽，生草不践之。",
      "上天命猛虎，威向豺狼施。",
      "如何饵灵物，口腹亦细微。",
      "生怀腥臊德，炳耀徒留皮。",
      "吁嗟尔猛虎，哮吼诚何知。"
    ]
  },
  {
    "id": "e647d10f91752002b6e01d57abb6e6d7",
    "title": "答王生",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "二女佩明珠，顺风翔蓬阙。",
      "朝霞一膏沐，娭光流如月。",
      "园桃何夭夭，秋霜徒磬折。",
      "嗟尔荜门子，献玉悲三刖。",
      "崇兰忌当门，甘泉必先竭。",
      "布衣可终老，濮阳有芳节。",
      "请诵伐檀篇，十亩聊怡悦。"
    ]
  },
  {
    "id": "e647d10f9175200208ed337e29735eb6",
    "title": "为梁生寿母作",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "金盘脍嘉鱼，玉瓒酌黄流。",
      "为君寿圣善，欢乐盈林丘。",
      "孝子贵修身，天爵为公侯。",
      "非义而富荣，毋乃贻亲忧。",
      "不逢尧舜禅，宁戚终饭牛。",
      "嗟予亦有母，欲养无珍羞。",
      "采兰不盈掬，中道化为莸。",
      "鸡鹜日争食，凤饥呜啾啾。",
      "勖君孝不匮，永锡尔同俦。"
    ]
  },
  {
    "id": "e647d10f91752002c851b5052bb98bff",
    "title": "题王子省斋",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "鹊鸰何友悌，飞鸣不相离。",
      "王雎声相求，贞洁慎所妃。",
      "君家多弟昆，金玉交光辉。",
      "精神见山川，令我乐忘归。",
      "君爱我离骚，洋洋风雅遗。",
      "圣贤贵发愤，哀乐为人师。",
      "尔躬日三省，经术是凭依。",
      "仿佛见先王，忘言在隐微。"
    ]
  },
  {
    "id": "e647d10f91752002f0c1c84c43d1c368",
    "title": "赠大毛子",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "煌煌太华荷，玉颜照万方。",
      "昔余乘白云，攀折日翱翔。",
      "国风乐不淫，小雅哀无伤。",
      "恭承皇降衷，好色成文章。",
      "审声知清浊，听曲辨兴亡。",
      "吾子乃延陵，聪明不可当。",
      "子为清庙瑟，神人久和康。",
      "朱弦而疏越，吾其继后行。"
    ]
  },
  {
    "id": "e647d10f9175200297be744c716e925c",
    "title": "咏梁子六莹琴",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "太冥有寒桐，琼干含黄钟。",
      "凤凰何秋秋，为君结流风。",
      "我为园客丝，缠绵玉轸中。",
      "玉轸有时折，朱丝无断绝。",
      "大弦含幽兰，小弦吐白雪。",
      "鼓舞尽神明，庶以酬先哲。"
    ]
  },
  {
    "id": "e647d10f91752002a5efc064d1887708",
    "title": "天泣",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "天泣一何哀，鸣声如转磨。",
      "无云乃作雨，凄凄泪交堕。",
      "悲此下土民，斩刈遭殃祸。",
      "仁圣不降生，天地日多过。",
      "我生抱忠诚，与天素相左。",
      "俯仰愧怍多，死生无一可。",
      "茫茫饥溺怀，泪下悲坎坷。"
    ]
  },
  {
    "id": "e647d10f91752002ad825cf44998f23f",
    "title": "谁谓",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "谁谓苍天高，我行曲其躬。",
      "履霜惟葛屦，薾电无青骢。",
      "遑遑尘壒间，慷慨谁相容。",
      "吁嗟尔君子，揽我如芙蓉。",
      "持华赠子充，持叶赠狂童。"
    ]
  },
  {
    "id": "e647d10f917520028417cf3127feaae1",
    "title": "邓氏丈寿辞",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "方今斗牛墟，老人星实见。",
      "其下多寿耇，皤皤复耆彦。",
      "我公生番禺，实乃天所眷。",
      "弧南一老人，光芒射赤县。",
      "乾坤归火主，汝当师保荐。",
      "口授壁间书，宫中赐银绢。",
      "太和作口实，自养幸毋变。",
      "膏粱岂朵颐，饮食人皆贱。"
    ]
  },
  {
    "id": "e647d10f917520025028aabc30be301d",
    "title": "拟古",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "人生无百年，命在呼吸间。",
      "长风飘落叶，一去不复还。",
      "人鬼互相送，阴阳不少闲。",
      "天地岂不仁，人物自相残。",
      "吁嗟世道丧，吾生日已艰。",
      "寥寥含道腴，所润惟容颜。",
      "甘肥久已绝，蔬食馀一箪。",
      "回也日闭户，禹稷同心肝。"
    ]
  },
  {
    "id": "e647d10f91752002736571a5106ff7e8",
    "title": "留别槎山诸子",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "絺绤含凄风，葛屦濡寒霜。",
      "我行一何窭，歧路复亡羊。",
      "白驹在幽谷，行行悲迷阳。",
      "吾子陈瑾瑜，为我御不祥。",
      "日月居东南，沐浴成文章。",
      "予技非雕虫，为天补衮裳。",
      "彤管何光辉，贻君殊未央。"
    ]
  },
  {
    "id": "e647d10f91752002fc9d79adb4661ad6",
    "title": "有鸟篇送妹",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "有鸟名苏耽，千载蓬莱还。",
      "为亲植朱橘，离离成神丹。",
      "孝子贵锡类，天性谁能残。",
      "子慕秦王女，吹箫心孔闲。",
      "幽贞少不字，学道怀骖鸾。",
      "牵牛俟银汉，匏瓜期绛天。",
      "日月一夫妇，交会相回旋。",
      "子今勉于归，及此冰犹坚。",
      "阳雁喜朝日，夭桃矜春妍。",
      "鸡鸣警君子，夙夜礼无愆。",
      "尊章益虔事，当得王母怜。"
    ]
  },
  {
    "id": "e647d10f91752002fc9d79ad5a1564a9",
    "title": "有鸟篇送妹",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "混元生两仪，四象运璇玑。",
      "民生有俦匹，阴阳圣所师。",
      "嗟尔幽闲女，于归今及期。",
      "琴用先人桐，张以所缲丝。",
      "一弹再三鼓，凤凰鸣参差。",
      "明月喜几望，受日逾光辉。",
      "服德为黄裳，乐我惟缟衣。",
      "灵仇天所眷，敬尔百威仪。"
    ]
  },
  {
    "id": "e647d10f9175200228c3acabb0a2c8a2",
    "title": "送铁井子",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "葵生知向阳，梅吐必南枝。",
      "嗟尔远游子，择主将安之。",
      "玄冰结大漠，白日倾崦嵫。",
      "怀宝不自炫，所恃璠玙姿。",
      "维昔越溪女，红颜扬光辉。",
      "采采五色丝，织成歌舞衣。",
      "朝咏梧宫秋，暮为香泾嬉。",
      "佳人重意气，一举沼吴归。"
    ]
  },
  {
    "id": "e647d10f91752002b8e588b46cb97248",
    "title": "咏怀",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "我昔萝华胥，扶摇凌自然。",
      "神气何混茫，挥斥昆仑巅。",
      "峥嵘下无地，寥廓上无天。",
      "大鹏张两翼，东西覆群仙。",
      "朝霞开北阙，旭日悬高旃。",
      "狂吟太和曲，王母笑容妍。",
      "五岳相鼓舞，来迎云翩翻。",
      "至人奉遗物，垂区将穷年。"
    ]
  },
  {
    "id": "e647d10f917520021fc5372155218ca6",
    "title": "赠别查德尹",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "君之父与兄，与予相友善。",
      "父也岁寒姿，柯条蒙雪霰。",
      "松柏天所私，青青长不变。",
      "大冬愁凝阴，微阳难与战。",
      "潜神在九渊，龙蠖谁能见。",
      "我亦款冬花，苦寒相婉娈。",
      "春日未载阳，甘同萎草贱。",
      "相别未几时，溘焉朝露先。",
      "岂谓觏夫君，先人俨颜面。",
      "仿佛黄钟声，有光目流电。",
      "肥瘠亦不殊，天形妙相践。",
      "长短争秋毫，䰄少亦连卷。",
      "识者尽惊喜，性亦同狂狷。",
      "文章若孔鸾，珠毛相贯串。",
      "黄者如金钱，白者如绡练。",
      "自铸伟丽辞，六艺作钗钏。",
      "吟言自回环，不嫁惜婵媛。",
      "盛饬将有行，未能舍环瑱。",
      "太素在中央，絺绣四为缘。",
      "易爻尚白贲，诗风后绘绚。",
      "先公所教勒，夙夜惟经传。",
      "明将于国雍，写书自供缮。",
      "贻我外家语，摩研当无倦。"
    ]
  },
  {
    "id": "e647d10f917520029ed6745793278466",
    "title": "送五弟还里",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "子行归故乡，劬劳将父母。",
      "虽无金满籯，有友贻琼玖。",
      "吴越多秀民，襄阳足耆旧。",
      "称诗相欢娱，为情若醇酒。",
      "谓我兄弟贤，无忝三闾后。",
      "揽执芙蓉袪，缠绵大道口。"
    ]
  },
  {
    "id": "e647d10f917520029ed67457d013aa85",
    "title": "送五弟还里",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "大道直如弦，汝行勿回曲。",
      "骐骥少壮时，飞扬苦不足。",
      "所难中规矩，千里自拘束。",
      "北风安可依，尘沙为我辱。",
      "岂无水草甘，未免为臣仆。",
      "宁为越翡翠，衔泥日三浴。"
    ]
  },
  {
    "id": "e647d10f917520026f3e6537b4b391bc",
    "title": "咏阮嗣宗",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "阮籍英雄人，高逸非其志。",
      "驱车临广武，大笑楚汉事。",
      "饮酒以轻生，杜康知此意。",
      "邻家有好女，蕣华伤萎地。",
      "恸哭涕滂沱，情深岂妖媚。",
      "长啸若凤鸾，亦乃途穷泪。",
      "嵇公薄汤武，遗曲广陵坠。",
      "越礼逾矜慎，言怀务闳肆。",
      "当日竹林贤，沉冥惟尔醉。"
    ]
  },
  {
    "id": "e647d10f9175200224a892a2e5229340",
    "title": "送江太守还柳州",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "柳江在城南，清接黔中水。",
      "瓯骆一都会，诸蛮所纲纪。",
      "太守汝多才，文武为张弛。",
      "吁嗟喋血馀，未忍事鞭棰。",
      "东下牂牁来，疮痍别千里。",
      "须臾失襁褓，盻盻劳赤子。",
      "良马早还归，殷勤迎玉趾。",
      "片言肉白骨，彼姝何以畀。",
      "饮饯嵩丘旁，称诗惟孔迩。"
    ]
  },
  {
    "id": "e647d10f917520024adf7b763bfc844a",
    "title": "王夫人殉节诗",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "呜呼岁甲申，皇朝婴大变。",
      "天王死宗社，苦为诸侯先。",
      "谁从烈后妃，厥有邦之媛。",
      "君舅永宁侯，外戚称祥善。",
      "夫人为介妇，早寡剺颜面。",
      "攀髯大小臣，哀哀同白练。",
      "夫人乃九渊，湘君相婉娈。",
      "媳女牵衣裾，诸孙抱环瑱。",
      "相从露井中，玉浆寒辗转。",
      "血射惊鲋鱼，魂浮助龙战。",
      "瓮敝触肌肤，泥深苦吞咽。",
      "沉瓶激哀响，飞绠争幽牵。",
      "波涛忽腾涌，吐色如红茜。",
      "贼奴不敢饮，倾泻手长颤。",
      "匍伏窥潜源，洞门如或见。",
      "冉冉媵文鱼，翩翩翳羽扇。",
      "玉甃发神光，笑口流如电。",
      "蟾蜍衔耳珰，苔藻生金钿。",
      "精灵处太阴，水府开宫殿。",
      "再拜辘轳旁，开渫虞天谴。",
      "玄泉引杳冥，素华四相溅。",
      "瑶瓮以龙腾，洒激如霜霰。",
      "终古此圆渟，上帝可盥荐。",
      "玲珑玉槛施，更作银床遍。",
      "娥月在中央，女星相贯穿。",
      "照胆恐生寒，美人目流盻。",
      "桐华落缤纷，水草何葱茜。",
      "乳脉多潜通，出云动成片。",
      "宜谁此影蛾，罗敷是其选。"
    ]
  },
  {
    "id": "e647d10f91752002062157a4c8ec51bd",
    "title": "虎门观海作",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "朝自扶胥南，万里穷泱漭。",
      "溟波接百川，倾泻多奇状。",
      "潮从虎门出，势到沃焦放。",
      "祝融在阴墟，天池正相向。",
      "天命南海帝，来从南岳上。",
      "宫阙临扶桑，百王所禋享。",
      "元气一吐吞，日月光相养。",
      "混沌在中央，精华资酝酿。",
      "咫石天河通，浮槎日来往。",
      "丈夫朝饮牛，牛口吐溟涨。",
      "渚边多织妇，微闻弄机响。",
      "八月水益大，吾欲浮演漾。",
      "槎从海若取，食须天吴饷。",
      "倏忽至云汉，客星恣摩荡。",
      "抚手笑黄姑，独处徒惆怅。"
    ]
  },
  {
    "id": "e647d10f917520021813ca9c8b19ede1",
    "title": "答陈宛平",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "与子结交初，有如天上月。",
      "三五光未满，已忧蟾兔阙。",
      "浮云不在多，蔽亏在毫发。",
      "沐浴天河水，金波期不没。",
      "君为启明东，我为长庚西。",
      "与月相终始，黾勉至晨鸡。"
    ]
  },
  {
    "id": "e647d10f917520021813ca9c3a260440",
    "title": "答陈宛平",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "五十尚无闻，岂敢为人师。",
      "区区章句末，腐儒吾不为。",
      "天命在渺茫，垂白犹未知。",
      "老莱事嬉戏，自视如婴儿。",
      "君顾我蓬蒿，存问及孀慈。",
      "茅家苦贫窭，供养无肉糜。",
      "有鸡若鸾鸟，有黍如兰饴。",
      "君为举匕箸，不忍弃寒微。",
      "感兹情意厚，久要以为期。",
      "微尘撼华岳，蚁穴溃金堤。",
      "人言贵深察，强恕有良规。"
    ]
  },
  {
    "id": "e647d10f91752002d19e3771d3cea79e",
    "title": "答李缓山",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "昔在建陵时，与君尝不寐。",
      "干将徒出匣，宰割难自试。",
      "纷纷驽骀者，千里先骐骥。",
      "君击唾壶缺，酒酣益涕泗。",
      "神勇笑荆轲，乃为燕丹使。",
      "不与渐离行，匕首无成事。",
      "沉沉夜漏长，棋局消神智。",
      "英雄亦反覆，一子勿倒置。",
      "亚夫苦持重，诸军患儿戏。",
      "乌合取胜稀，皇皇徒逐利。",
      "壮心一日暴，十日寒频至。",
      "拂衣沔阳湖，君归如脱屣。",
      "赋诗向白蘋，垂钓持芳饵。",
      "云梦吞吐时，洞庭为酒器。",
      "遨游至五羊，寻找屠沽肆。",
      "相见即言易，剥极见天意。",
      "乾坤一硕果，万物所从始。",
      "贵以土德厚，栽培无老稚。",
      "相望及春阳，云雨同行施。"
    ]
  },
  {
    "id": "e647d10f917520023a836a541007225d",
    "title": "寻墓诗为徐护卫作",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "嗟君何不怙，十一丧而母。",
      "四十不知墓，匍匐来陇首。",
      "珠江当其前，龟峰在其后。",
      "蔓草既已平，牛羊满林薮。",
      "号泣依旻天，水浆恒不口。",
      "神明欲告人，不向蓍龟取。",
      "蓍龟亦不知，精诚自相偶。",
      "白骨忽踊跃，潜寐黄泉久。",
      "浅土二尺中，待儿陈絮酒。",
      "孝思所凝结，玉红自不朽。",
      "心作漆灯光，耿耿悬培塿。",
      "一穴乍明灭，莓苔积已厚。",
      "蝼蚁所盘旋，咫尺劳相守。",
      "昏绝忽僵仆，山鬼牵左肘。",
      "肘下即瓷棺，阙地大逾斗。",
      "刳血何淋漓，涓滴归无有。",
      "白骨忽复肉，生气怀中走。",
      "幽明一呼吸，生死相为寿。",
      "薰用都梁香，惊精返窗牖。",
      "西王好戴胜，麻姑未蓬首。",
      "喜见出腹子，丈夫顷而黝。",
      "才气世无双，豪杰效奔走。",
      "显亲始羽林，养志胜肥牡。",
      "石奋性恭谨，厕腧昔在手。",
      "老犹孺子慕，仁爱及诸舅。",
      "灵爽所凭依，重封庶不苟。",
      "锦绮裣纵横，芳香相杂糅。",
      "重招先考魂，嫡妣同樽缶。",
      "黄沉雕琢之，血花涂左右。",
      "高作马鬣形，合葬仍兹阜。",
      "泪作一泓泉，身为白杨柳。",
      "阴风长萧萧，石马助悲吼。",
      "行人纷掩泣，看尔土亲负。",
      "赐祭会有时，汤沐百馀亩。"
    ]
  },
  {
    "id": "e647d10f91752002227765fa70e72b2f",
    "title": "为陈母姜夫人寿",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "夫人年七十，有子才且贤。",
      "迢递八千里，顾我东皋田。",
      "爱亲及我亲，仁孝情相宣。",
      "左持一白鹅，右持一豚肩。",
      "僮仆奉樽酒，酒乃惠山泉。",
      "为母千金寿，申以南山篇。",
      "感激仲子赐，光生深井间。",
      "忠养方有愧，敢当不匮言。",
      "惟君能锡类，施及恩缠绵。",
      "我欲寿而母，无物致拳拳。",
      "惟有一片石，可以明贞坚。",
      "令子圭璋质，攻之期不偏。",
      "友道在追琢，所以娱高年。",
      "夫人百龄时，我当来幽燕。",
      "跪将吾母命，并上肉芝鲜。",
      "今且养鹓雏，待之𠼫彩笺。"
    ]
  },
  {
    "id": "e647d10f9175200262bd9563b089e1f8",
    "title": "采药西宁承张大令使君命其侄孙豫表陪探燕子岩大峒龙井诸胜",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "泷东与泷西，岩嶂蔽天起。",
      "泷西林木深，窈冥数百里。",
      "城与白云争，所得尺有咫。",
      "猿鸟欺吏人，峰峦压厅事。",
      "开辟未百载，夷椎尚多鄙。",
      "使君造草昧，雷雨自兹始。",
      "仁声务洋溢，文教期光被。",
      "我来听鸣琴，泠泠匪山水。",
      "先王风未绝，咏歌日盈耳。",
      "相赏在无言，唱叹亦有以。",
      "郊坰富丘壑，先导命犹子。",
      "枫叶作香饭，笋篮代玉趾。",
      "衣裳湿岚翠，杖屦沾泥滓。",
      "石窟俯身入，洞天穿地底。",
      "绝壁攀莓苔，幽丛掇花蕊。",
      "奇葩爱无名，大药疑不死。",
      "猴姜既蔓引，凤竻复披靡。",
      "兰青翡翠同，竹大笼䈡似。",
      "松栝互支拄，麇麚或腾倚。",
      "郁鸡惊出林，白鹇冒其尾。",
      "山鹕解媚人，孔雀可驱使。",
      "飞崖畏足践，盘石若棋累。",
      "方圆竞相叠，大小皆竦峙。",
      "鬼神所荡踏，风雨或迁徙。",
      "陟高眺锦石，特立牂牁沚。",
      "玉表何峨峨，翠屏复几几。",
      "汉臣昔封植，功可铜标拟。",
      "蒲桃裹宫锦，五彩绚峛崺。",
      "泷西夙望秩，山宗实在此。",
      "罗旁九九曲，势至咽喉止。",
      "汹涌千万嶂，所赖一柱砥。",
      "使君天下才，今乃在蛮俚。",
      "亦如陆大夫，区区至交阯。",
      "峻极持嵩高，英灵作南纪。",
      "注以洪河流，波涛沃疮痏。",
      "恩膏随沓潮，以及我桑梓。",
      "汤沐不在多，锦石亦可喜。",
      "肯钖一陂陀，当尽树兰芷。",
      "来为泷西氓，殷勤负耒耜。"
    ]
  },
  {
    "id": "e647d10f91752002ec094ea2c4ebbab5",
    "title": "知州赵公殉难诗",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "呜呼国再亡，其亡岂天作。",
      "亡以一贼臣，仓皇弃君父。",
      "半夜开国门，三宫不遑顾。",
      "诈言奉太后，行间犯霜露。",
      "屠毒我民人，豺狼宁有数。",
      "疾攻广德城，相公肆虓怒。",
      "太守抗凶威，矢石下如雨。",
      "为国诛元憝，众心恐不固。",
      "勖哉为国殇，有身白如瓠。",
      "腐肉何芬馨，乌鸢俾含哺。",
      "七尺即金汤，作气无朝暮。",
      "畿南股肱郡，死守非无故。",
      "颈血直射天，贼臣亦崩惧。",
      "亦以死吾民，代之齿力锯。",
      "至今旄与倪，涕泣犹缟素。",
      "与彼梅花岭，衣冠两封树。"
    ]
  },
  {
    "id": "e647d10f917520021192d00db748202d",
    "title": "赠别朱二陶",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "与君结相知，一见即胶漆。",
      "是我直谅友，为心何笃实。",
      "谗言日以起，所忤人非一。",
      "君乃爱楚狂，狂歌有得失。",
      "秃鹜啄凤凰，口血乾无日。",
      "毛羽何摧颓，交亲笑且咥。",
      "都蔗不可杖，徒然甘如蜜。",
      "蛇床不可怀，能乱薇芜质。",
      "白璧难久完，夜光天所嫉。",
      "努力为不才，片言杀身毕。",
      "吾友罕夹辅，君行复仓卒。",
      "士败气不挫，玉碎光逾出。",
      "妖蛊仅一时，吾道戒淫泆。",
      "君去我益孤，相思成疢疾。",
      "无人为御侮，所恃两贤匹。",
      "季心一手援，鲍宣复相恤。",
      "握手立斯须，慷慨情洋溢。",
      "弱龄学古道，垂老犹骄逸。",
      "补过兹不暇，君其加诸膝。",
      "君子爱同类，岂敢为私昵。",
      "恺悌毋信谗，所望诸侨肸。",
      "临岐路涟涟，风叶为萧瑟。"
    ]
  },
  {
    "id": "e647d10f9175200242fe621f2e27b378",
    "title": "从军行",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "我亲疾痛馀，颐养少甘毳。",
      "手足苦不仁，扶持赖两弟。",
      "为国弃庭闱，此行伤进锐。",
      "七尺遂许人，天年不遑计。",
      "远惭狗屠者，好勇诚吾蔽。",
      "亲日既苦短，喜惧心徒系。",
      "豪杰贵先人，奋扬在乘势。",
      "利剑苟在掌，即可操宰制。",
      "获报君父雠，于孝乃不细。",
      "努力赴戎行，介胄不挥涕。",
      "上天悯苦心，所希锡智慧。"
    ]
  },
  {
    "id": "e647d10f91752002a44b4d3e2d7dc938",
    "title": "赠王给事",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "君家临大河，龙门仅数武。",
      "生长飞浮山，耕牧安瘠土。",
      "西河溯遗风，咏歌三百五。",
      "小序乃国史，得失于焉取。",
      "周南本根地，厥惟夏阳古。",
      "太姒窈窕姿，宫人所歌舞。",
      "洋洋雎鸠篇，房中以为祖。",
      "君诗兼风雅，哀乐有规矩。",
      "后妃与琴瑟，文王与钟鼓。",
      "文母墟墓存，再拜以依怙。"
    ]
  },
  {
    "id": "e647d10f91752002a44b4d3ebef36bbe",
    "title": "赠王给事",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "合阳诗大宗，苏武开其始。",
      "西京十九篇，丽则同芳轨。",
      "文质何相宣，汉风此尽美。",
      "君如清庙瑟，唱叹得遗旨。",
      "太音在朱弦，神明所张弛。",
      "五言变风雅，乐府亦驱使。",
      "河华气所生，子卿共乡里。",
      "元精得太素，刚厉岳灵似。",
      "神胡一赑屃，洪流为披靡。",
      "手荡龙门开，二山忽分峙。",
      "太华以四方，削成苦如砥。",
      "君从白帝求，混茫得斯理。"
    ]
  },
  {
    "id": "e647d10f91752002a44b4d3e4d8e79c3",
    "title": "赠王给事",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "读书芝阳山，子长祠在侧。",
      "土高风淳朴，大文以为则。",
      "灏气接周秦，含弘复金德。",
      "治水临沱潜，七年蠲寝食。",
      "忧旱索鬼神，五行哀失职。",
      "奉圭祀孔虔，孳孳以稼穑。",
      "汉江与争命，蛟龙戢其翼。",
      "身为淇园楗，决口于焉塞。",
      "上帝悯精诚，胼胝为沟洫。",
      "微官免为鱼，成功告禹稷。",
      "平生河渠书，至此得尽力。"
    ]
  },
  {
    "id": "e647d10f91752002a44b4d3e5ecf4e3f",
    "title": "赠王给事",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "治行以循良，厥为天下最。",
      "徵拜居黄门，直言无内外。",
      "奉使日南来，咨询惟利害。",
      "执辔当市门，殷勤驻旌旆。",
      "求贤得彼姝，片言若龟贝。",
      "下问何温恭，小心事耆艾。",
      "好学以无倦，所书溢鞶带。",
      "富有非文章，日新乃光大。",
      "持节还承明，喉舌帝所赖。",
      "北斗一斟酌，元气以滂沛。"
    ]
  },
  {
    "id": "e647d10f917520025d9352fb1503b36a",
    "title": "梅花村作",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "路从卖酒田，乃至梅花村。",
      "罗浮梅大宗，太古多遗根。",
      "纷纷诸岩谷，红白皆子孙。",
      "蔽亏玉女峰，含吐扶桑暾。",
      "依依绿毛鸟，朝夕相寒暄。",
      "白名曰么凤，啾嘈似有言。",
      "团团以相抱，首尾无一存。",
      "倒挂以自娱，雌雄情何敦。",
      "氤氲两翅间，一一梅花魂。"
    ]
  },
  {
    "id": "e647d10f91752002f8775e76e4c4fae4",
    "title": "登罗浮绝顶奉同蒋王二大夫作",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "霃霃太古云，至今未开辟。",
      "山气日汹涌，随风洒精液。",
      "触石生洪波，微茫在咫尺。",
      "登山若浮海，舟航即轻策。",
      "浮山复浮去，与罗万里隔。",
      "仅馀玉女峰，娟娟在肘腋。",
      "蓬莱无根蒂，左股长为客。",
      "铁桥苦拘系，峰峰合体魄。",
      "一气胶漆之，洞天在肝膈。",
      "雷风吐噏时，氤氲相损益。",
      "峨峨在虚无，荡踏难留迹。",
      "如何太华山，乃为巨灵擘。",
      "便道通句曲，大天有阡陌。",
      "玉笥一南窍，日月暗相射。",
      "朱明本火府，草木多纯赤。",
      "朱竹含葳蕤，红翠美毛翮。",
      "南禺亦丹穴，凤族以千百。",
      "口衔芙莲花，纷纷堕瑶席。",
      "珠尾若扬麾，往来拂巾舄。",
      "麻姑何秀峙，散发至腰脊。",
      "上下飞峰间，不肯相扶掖。",
      "筋力尽青冥，渐与空天迫。",
      "微躯若鸿毛，顺风思一掷。",
      "衫袖即飙车，不用浮丘伯。",
      "神明自鼓舞，鸾鹤惟所择。",
      "便携二大夫，八极恣挥斥。",
      "神仙虽惝恍，此中有窟宅。",
      "真道苦无言，与天日相索。",
      "聪明乃尘垢，陶铸有微责。",
      "虽复游无穷，亦自悲人役。",
      "神山有离合，依依且朝夕。",
      "鳖首或浮沉，广大日以积。",
      "弥缝费造化，随波恐流易。",
      "分水一泉源，自天通地脉。",
      "瀑布纵横飞，与海相潮汐。",
      "天鸡一咿喔，扶桑已半白。",
      "海日长三丈，玄黄始一隙。",
      "光明未丽天，外体己赫赫。",
      "摇荡二石楼，烧空如琥珀。",
      "生长旸谷傍，郁仪日亲炙。",
      "中夜已寅宾，导引成肥硕。",
      "咸池灼欲焦，沧凉吾自适。",
      "一下曜真台，人间愁踧踖。",
      "百虑生黄埃，世务婴繁剧。",
      "三山居水下，船交苦风逆。",
      "斋去童男女，三千良可惜。",
      "罗浮即方丈，甘心自古昔。",
      "南岳一佐命，仙卿此注籍。",
      "大夫代天工，于此宜区画。",
      "虽无封禅书，名山望润泽。"
    ]
  },
  {
    "id": "e647d10f917520022c6183e5e0a86a69",
    "title": "松上兰",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "兰生乃无土，托根高松端。",
      "为君作萝茑，青青同岁寒。",
      "馨香在天半，无因充玉盘。",
      "嗟尔搴芳人，盻望空长叹。",
      "紫茎何袅袅，绿叶何反反。",
      "但见白云覆，安知清露漙。",
      "嗟彼生沅湘，枝枝临江干。",
      "行人得采撷，持以成幽欢。",
      "一朝蕙草晚，弃捐同齐纨。",
      "虽蒙置箱箧，讵异涂泥间。"
    ]
  },
  {
    "id": "e647d10f917520024602b353afb7d8dc",
    "title": "箁提坛",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "菩提有灵树，植自萧梁前。",
      "智药所移根，航海来炎天。",
      "岁久干中空，苍皮相纠缠。",
      "根须自上生，千百垂连卷。",
      "大者成虬螭，小者藤萝穿。",
      "结束成一身，四体何拘挛。",
      "下枝多洞穴，崩陷至三泉。",
      "上枝虽臃肿，亦自方且圆。",
      "雷霆日大索，鳞爪无留奸。",
      "神火所焦灼，千寻亦童颠。",
      "二月叶始陨，槎枒馀一拳。",
      "叶状如柔桑，五川争新妍。",
      "僧伽沤成纱，弱薄如翅蝉。",
      "持以遗远方，恍惚鲛绡烟。",
      "南中多怪木，巨者惟木棉。",
      "柯作女珊瑚，丹葩烧天边。",
      "开时无一叶，一一烽火然。",
      "光如十日出，吞吐海东偏。",
      "么凤巢蕊中，血染绿毛鲜。",
      "复有细叶榕，交阴连陌阡。",
      "根须亦倒生，合抱为一椽。",
      "纵横作广厦，户牖相盘旋。",
      "腹大容十牛，亦可藏舟船。",
      "皮肤左右纽，瘿瘤以万千。",
      "士女所婆娑，伏腊拜必虔。",
      "菩提更神怪，与之难比肩。",
      "大士昔灌溉，甘露流涓涓。",
      "左与诃子接，右与频婆连。",
      "蒲葵居门外，其寿亦彭篯。",
      "下滋达磨井，上蒙虞翻园。",
      "肥沃多火膏，咸气不能宣。",
      "菩提所覆被，细草皆芊绵。",
      "累石作香台，虫蚁愁攀援。",
      "谈经者谁子，袈裟罗东西。",
      "空中雨四花，大半为青莲。",
      "琉璃作喉舌，宗派开南禅。",
      "遗坛久寂寞，钟鼓徒喧阗。",
      "大夫京国来，车骑何连翩。",
      "求古得招提，实为越王宫。",
      "牛羊所踯躅，霸气成埃尘。",
      "楚冢既芜没，佗城亦已平。",
      "番禺作双阙，药洲犁为田。",
      "英雄乃椎结，窃据亦其贤。",
      "身为裸国王，兴亡诚足怜。",
      "不才叹乔木，汝乃全天年。",
      "不蒙匠石顾，鬼物司其权。",
      "人生有太和，日月苦相煎。",
      "本根不自固，轮囷安得存。",
      "文梓化青牛，老枫成羽人。",
      "精气非我有，与物相推迁。",
      "愿言保萌蘖，三复牛山篇。"
    ]
  },
  {
    "id": "e647d10f917520027f1c469965b3e07c",
    "title": "五仙观",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "神灵所窟宅，厥惟祝融乡。",
      "浮丘与安期，来往亦不常。",
      "何者五仙人，各骑一色羊。",
      "手持五谷穗，芃芃三尺强。",
      "黍稷居两旁，粳稻居中央。",
      "羊亦衔果蓏，以种遗炎方。",
      "丰年再三祝，倏灭馀景光。",
      "越人念粒我，春秋修蒸尝。",
      "报赛若先农，水旱仍遑遑。",
      "作观楚庭西，五仙列成行。",
      "少者反当中，老者左右方。",
      "膝前各一石，或蹲或翱翔。",
      "或立或僵卧，大小相低昂。",
      "抵触势有馀，角形弯以长。",
      "言是羊所变，毛质皆青苍。",
      "一卷自周时，摩挲历帝王。",
      "斑驳见手泽，表里含光芒。",
      "番夷多膜拜，薰用苏合芳。",
      "馀窍出烟气，一缕何飞扬。",
      "恍若白云核，氤氲所含藏。",
      "尺寸天所留，所关乃雨旸。",
      "吁嗟尔君子，言观来芝房。",
      "南交多瑰货，不以充资装。",
      "依依此怪石，三叹空彷徨。"
    ]
  },
  {
    "id": "e647d10f9175200208aa540892b5ba25",
    "title": "送张超然还虞山",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "去年春上巳，送子珠江南。",
      "愿子岢峨舟，上无樯与帆。",
      "今年小寒食，送子珠江北。",
      "愿子万里身，上有双飞翼。",
      "三岁别妻孥，梦中见颜色。",
      "吴下一舂人，鸳鸯苦无力。",
      "娇女未扶床，呱呱在锦臆。",
      "游札有遗风，伯鸾所朝夕。",
      "昔家梧宫傍，今移拂水侧。",
      "言公昔浣衣，有石方且直。",
      "夫在石东耕，妇在石西织。",
      "节节皆为双，白纻充衣食。",
      "裁成一明月，皎洁终何极。"
    ]
  },
  {
    "id": "e647d10f917520027908238b50426330",
    "title": "行药城东作",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "仲春已清和，逍遥可行药。",
      "炎洲多灵草，勾萌先咀嚼。",
      "采兰者谁子，邂逅当林薄。",
      "无营似白华，无欲同朱萼。",
      "绿叶与紫茎，平生所磨错。",
      "微雨上膏滋，本根远相索。",
      "其旁石菖蒲，尺寸琼瑶削。",
      "紫茸何葳蕤，九节含风弱。",
      "安期所服饵，玉颜以灼灼。",
      "秦帝于我求，蓬莱奋云蹻。",
      "千岁与君期，神仙多戏谑。",
      "桥下流韸韸，少君与斟酌。"
    ]
  },
  {
    "id": "e647d10f91752002fd88554f2877c54a",
    "title": "古诗为王将军寿",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "将军学渊府，日与诸儒游。",
      "纵横飞文雅，藻思纷云浮。",
      "大帐开朝台，道德为戈矛。",
      "清辞若飞兔，超山越海陬。",
      "伊予乃驽骀，龙骥不可求。",
      "首夏气清和，衣袷临河洲。",
      "酒称千金寿，主宾交献酬。",
      "十丈攀枝花，朵大如觥觓。",
      "注酒须瓣中，百壶争川流。",
      "玉女笑如电，红口不能收。",
      "壶矢一再行，雅歌相绸缪。",
      "愿君似山丹，颜渥无春秋。",
      "岁岁珊瑚林，持以为觞筹。"
    ]
  },
  {
    "id": "e647d10f91752002e4e1ab7860d0c923",
    "title": "不草诏",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "如何圣天子，乃称大将军。",
      "当制不敢草，嫌以臣名君。",
      "皇帝拔剑起，不草即诛尔。",
      "免冠伏殿前，泪流请就死。",
      "刚哉古大臣，不辱朝廷体。"
    ]
  },
  {
    "id": "e647d10f917520029f358cc019e69f1c",
    "title": "咏高士王宾",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "至人能婴儿，嬉戏存天真。",
      "长为浑沌宗，弃智如埃尘。",
      "直木必先伐，甘泉必先湮。",
      "于世吾何求，聊为葛天民。",
      "朝饥采松柏，暮寒栖草茵。",
      "抗节终不回，汤武非吾君。",
      "毁我白玉颜，裂我华阳巾。",
      "遥遥狂接舆，相携共沉沦。"
    ]
  },
  {
    "id": "e647d10f9175200211d18b74ad3ad09b",
    "title": "诃林咏古",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "萧森诃子林，蒲葵郁相向。",
      "榕树与菩提，枝枝似交让。",
      "岁久根为干，倒生多怪状。",
      "植自萧梁年，半槁神尔王。",
      "下有谈经坛，精灵此惝恍。",
      "昙摩昔盥钵，泉涌何瀁瀁。",
      "海眼虽潜通，洋溢非潮涨。",
      "三酌有馀甘，欲持作春酿。",
      "南汉迹未湮，有无在沧漭。",
      "塔影摇清漪，鱼戏王亳上。",
      "光流若玄珠，盈手可相贶。",
      "佛氏多寓言，翻译劳文匠。",
      "妙道贵神会，无心即罔象。"
    ]
  },
  {
    "id": "e647d10f9175200246260e8b60f85c77",
    "title": "老谷树为大风所摧诗以伤之",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "谷树大数围，植时不知岁。",
      "精多作胶液，注流至根柢。",
      "斫以团丹砂，玄黄何泥泥。",
      "或为金石漆，脂膏苦自毙。",
      "虫蚁所疮痏，百千以肤噬。",
      "臃肿既空心，拳曲亦流涕。",
      "霜皮剥辱馀，虽存若蜩蜕。",
      "窍穴一穿漏，枅圈无巨细。",
      "腹中若蜂房，蛇鼠相启闭。",
      "一二鼻口者，火入烟蒙翳。",
      "疾雷屡震惊，花叶多焦脆。",
      "䬏䬔昨楝风，四方忽排挤。",
      "怒呺一昼夜，柯条尚牛掣。",
      "雨师复掊击，参天俄失势。",
      "朽蠹已有年，婆娑终一蹶。",
      "摧折当腰吕，寻尺若刀𠠫。",
      "崩压西邻墙，斧斤劳仆隶。",
      "大枝劈不开，小枝竞先曳。",
      "凭依惧有神，酒食陈微祭。",
      "丧我高楼阴，炎曦无可蔽。",
      "嘲啾绝燕雀，缠纠失萝荔。",
      "生身本恶木，美名蒙诟厉。",
      "散材一何幸，与檀作兄弟。",
      "托身在丘园，有萚思为砺。",
      "斑谷持作冠，楮桑持作币。",
      "所用虽皮肤，于人已有济。",
      "亦未苦其生，楂梨共狼戾。",
      "本无劲挺姿，枝节多疣赘。",
      "菑害始香甘，蠢动乘其敝。",
      "狙猿杙亦安，岂必高名丽。",
      "受命有穷时，薪蒸不遑计。",
      "培覆皆天年，萌蘖庶自卫。"
    ]
  },
  {
    "id": "e647d10f91752002afc0092460745319",
    "title": "闭瓮菜",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "北人重御冬，菜茹多旨蓄。",
      "芥美在霜根，下体甲诸蔌。",
      "秋脍用多馀，瀹汤杀其酷。",
      "芗料糁屡加，茴香与椒目。",
      "实之大小罂，卵盐相渗漉。",
      "封口水泥坚，芬馨瓮中复。",
      "一闭天地房，氤氲历凉燠。",
      "出之佐齐豉，辛脆宜糜粥。",
      "膏腴餍饫时，爽口凭一掬。",
      "薄切蜩翼微，三朝无白醭。",
      "下酒废烝雏，烧雉及腒䐹。",
      "浙东糟笋苞，吴阊䤉莱菔。",
      "莴苣称秣陵，黄芽说安肃。",
      "岂如斯味嘉，嗜之非口腹。",
      "性温夺七菜，宁惟胜榆肉。",
      "荼苦既不同，荠甘亦非族。",
      "使君撤俎时，以兹雪公餗。",
      "马驮自宝坻，羸瓶苦不速。",
      "故乡风味存，和调自家督。",
      "北人喜芳辣，姜桂日餐服。",
      "牲用煎茱萸，濡鱼多实蓼。",
      "贵以辟天寒，口体非相逐。",
      "化食通五中，为菹及金伏。",
      "岁暮百草萎，市无生菜鬻。",
      "腌者先温菘，藏者及蘡薁。",
      "地炕蕴火多，郁养催瓜菽。",
      "冬生物性违，非时嗟彊孰。",
      "在芥虽易生，秋收忌霜触。",
      "富家千甔瓵，于芥靡赢缩。",
      "贫亦拾滞遗，寒争一日暴。",
      "宁如我岭南，腊月嘉蔬足。",
      "三蒿与二蓝，纷葩滋五沃。",
      "莙荙蔽田塍，菠菱弥水澳。",
      "一稞三两钱，畦畦杂穜稑。",
      "叶青连露葵，花黄若时菊。",
      "冰雪昧平生，微雨时膏沐。",
      "人家菜脯稀，鲜食乘芳郁。",
      "蓣芋如丘山，为饭代粳粟。",
      "豕饲馀芜菁，马衔兼苜蓿。",
      "芥薹四尺强，芼羹亦碌碌。",
      "茎股九蒸晒，间用吴风俗。",
      "野人方灌园，荷锄先僮仆。",
      "三餐厌葱韭，匕箸惭华屋。",
      "从君乞此方，今冬作数斛。",
      "南中水土殊，滋味恐未淑。",
      "须君岁见贻，银鱼及醽渌。"
    ]
  },
  {
    "id": "e647d10f917520027f04d6bb13531348",
    "title": "后割肉诗为汪孝妇作",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "新妇前割肉，割肉为翁痡。",
      "翁苦膈食人，腹中粒米无。",
      "门前十万寇，杀人肝脑涂。",
      "无从乞针药，鬼伯方呜呜。",
      "救死何所有，所有惟肌肤。",
      "翁命系新妇，气绝只须臾。",
      "抽刀向左臂，虽羸犹膏腴。",
      "一脔大逾寸，重可二十铢。",
      "非方亦非圆，圭璧良不殊。",
      "血裹若绛雪，猩猩红不如。",
      "聂切作和羹，翁食能无馀。",
      "胸膈忽荡开，病瘳不待晡。",
      "贼众闻却走，毋犯孝妇闾。",
      "邻里竞来视，各请翁所需。",
      "馈食悉精美，餍饫翁不臞。",
      "夫时在邗沟，亲友皆来趋。",
      "夫名以妇知，称妇因称夫。",
      "不知夫视妇，芬芳长与俱。",
      "无何先朝露，夫溘归黄垆。",
      "讣闻不欲生，欲殉忧诸孤。",
      "呱呱尚可弃，堂上有舅姑。",
      "舅姑岂盘石，身衰同秋蒲。",
      "匍匐灵柩前，奠馔无蒸雏。",
      "抽刀再割肉，右臂白如瓠。",
      "左臂创末平，刀口成痈疽。",
      "疗翁未死前，割肉犹不辜。",
      "夫既已奄逝，割肉何所图。",
      "肉岂惊精丸，刀圭魂昭苏。",
      "三日苟不生，神即幽酆都。",
      "割之等泥土，只自戕罗敷。",
      "念己活君舅，天理庶不诬。",
      "为夫惜一脔，恩义何次且。",
      "报生复报死，所捐非全躯。",
      "腥臊不足食，差胜充庖厨。",
      "皇天令不死，五十犹勤劬。",
      "二男已成立，干禄知读书。",
      "母肉尚馀几，一身半菀枯。",
      "在母如鸿毛，宁如惨自屠。",
      "在舅如泰山，返魂因彼姝。",
      "在夫即牲牷，肥腯逾羊酥。",
      "吁嗟夫在外，不得亲口珠。",
      "尊章与稿砧，骨肉何亲疏。",
      "九泉歆此羹，味淡同瓜菹。",
      "十年不同食，所嗜忘其初。",
      "忍死更几时，同穴宁踟蹰。",
      "为寿讵忍言，儿女徒欢娱。",
      "未忘至百岁，蜉蝣归其居。"
    ]
  },
  {
    "id": "e647d10f917520029e78a7cb9a54912f",
    "title": "王母金孺人寿篇",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "阿母年稚时，疗亲能割股。",
      "肌肤不敢爱，欲以报依怙。",
      "北宫撒环瑱，不嫁亦何补。",
      "既归事威姑，殷勤持湩乳。",
      "为姑食小郎，鞠育无宁处。",
      "妇也母其姑，身犹膝下女。",
      "朝夕慈旨甘，力作为修脯。",
      "为舅偿积逋，十指累铢黍。",
      "夫亦用计然，争时务废著。",
      "粪土贵出之，珠玉以贱取。",
      "既富行其德，乐为仁义主。",
      "公子法雍容，游闲孔氏伍。",
      "得利愈纤啬，归富乃廉贾。",
      "暮齿返乡闾，骨肉欢相聚。",
      "有子二三人，多才学渊府。",
      "岁朝陈椒觞，上寿歌且舞。",
      "偕老始六旬，孺子色犹妩。",
      "白头喜戴胜，垂发至腰吕。",
      "堂前大小妇，髻高学天姥。",
      "百福开春奁，千华献瑶筥。",
      "为母称无疆，与公享天祜。"
    ]
  },
  {
    "id": "e647d10f917520027fdf0028a05e6965",
    "title": "送王立安还宝坻",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "朝辞罗浮东，暮指田盘北。",
      "代父观察公，还家敦子职。",
      "太公七十馀，未杖多筋力。",
      "好学日神智，康强以不息。",
      "天生难老姿，况复善饮食。",
      "脍兔春宜葱，羹鱼香用稷。",
      "自酿渠阳春，益滋玉颜赩。",
      "元气日斟酌，用精解纤啬。",
      "耇造多子孙，一一皆歧嶷。",
      "大小诸童蒙，纳妇家能克。",
      "观察政大成，悦亲道已得。",
      "迎养苦路长，炎荒在蛮域。",
      "兹焉复川南，蜀道劳攀陟。",
      "尊老不遑将，靡盐情郁抑。",
      "所喜太公年，春秋尚千亿。",
      "眉寿天所私，于以报平直。",
      "君今去奉养，慈孙人尽识。",
      "文章焉旨甘，仁爱乃容色。",
      "神明出不穷，古人渐相逼。",
      "吐纳风与骚，以为大雅则。",
      "子道在白华，弦歌贵朝夕。",
      "无欲尔处子，堂堂作矜式。",
      "脂车明启行，逾岭方崱屴。",
      "间关岂不苦，庶以荡胸臆。",
      "山川洞经纬，利害知兴塞。",
      "情伪若观火，庶几免回惑。",
      "风尚还淳庞，人心去邪慝。",
      "持此经术功，自可一道德。",
      "行矣趋祖君，于彼无终国。",
      "候雁春方归，翩翩同矫翼。",
      "上堂奉几杖，嬉然随钓弋。",
      "馀闲向南丘，或亦观稼穑。",
      "引领当夔门，仆夫正匍匐。",
      "嵚崎栈阁倾，诘屈车轮仄。",
      "蚕丛九折中，而翁驭方叱。",
      "江行复滩崄，丛石争雄特。",
      "千盘出崩厓，百丈牵生竻。",
      "巫云撒白盐，三峡俄昏黑。",
      "舟与淫预斗，象马势不测。",
      "入城尚无人，猿狖疑苍赤。",
      "豺虎方咆嗥，甘人作口实。",
      "况渡泸水西，壤已邻滇僰。",
      "乌蒙与镇雄，翘首神君亟。",
      "抚绥亮有方，威爱知无忒。",
      "艰难移孝时，庭闱不敢即。",
      "万里致忠勤，何殊在亲侧。",
      "往觐君毋然，垂堂且自敕。",
      "居行各有经，至性本天植。",
      "纯孝质有馀，不受丹青饰。",
      "矧君迩京华，会当驰玉勒。",
      "竭考得秘书，凤池簪笔入。",
      "日惟大父庆，此事亦孔棘。",
      "帆开珠海湄，沙喧起鸂𪄠。",
      "送送无尊酒，何以慰相忆。",
      "泽陂有芙荷，中心含苦薏。",
      "美人硕且鬈，寤寐终何极。"
    ]
  },
  {
    "id": "e647d10f917520026bc9fbdc5ab5d298",
    "title": "题桃画",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "父年九十二，松翠多霜姿。",
      "女年七十一，萱荣含丹晖。",
      "父乃为女寿，濡笔何淋漓。",
      "画出绥山桃，红灼如花时。",
      "葳蕤带绿叶，硕大垂青枝。",
      "五桃象五孙，大小光离离。",
      "王母此奇果，玉盘盛参差。",
      "昔与汉武帝，食之享期颐。",
      "父今亦方朔，持以与女儿。",
      "女为人尊母，福履无穷期。",
      "康健富筋力，玉杖尚未持。",
      "行李已大耋，厥翁方秀眉。",
      "作使萼绿女，奉觞亦不迟。",
      "闺庭日为乐，和气何雍熙。",
      "嘉庆留此图，令人生孝慈。"
    ]
  },
  {
    "id": "e647d10f91752002b0632fc2faad6682",
    "title": "赠佟声速",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "长君四十年，汝乃谓予兄。",
      "岂非以才故，虽少可雁行。",
      "我愧老无闻，蹉跎徒杖乡。",
      "于道苦不足，岂敢矜文章。",
      "殷勤辱招致，何以酬谦光。",
      "暇日开园林，相与浮羽觞。",
      "袒跣攀芙荷，礼法亦已忘。",
      "亭似华绛跌，注立池中央。",
      "义如千叶间，特出为莲房。",
      "君多令兄弟，靴如唐棣芳。",
      "华萼相承覆，亲爱多嘉祥。",
      "伯兮宰大邑，治行称循良。",
      "叔季皆大器，磨砻成圭璋。",
      "与父观察公，撞踵登庙廊。",
      "君今未欲仕，散带聊清狂。",
      "黄金得贵显，是道奚足臧。",
      "才如汉司马，嗟彼乃赀郎。",
      "时时幸称病，不逐诸公卿。",
      "得与文君欢，饮酒清琴旁。",
      "君今美辞赋，知己多鸳鸯。",
      "毋令绿衣人，侵彼丹凤凰。",
      "君子哀窈窕，不淫师文王。",
      "如彼王雎鸟，和呜当春阳。"
    ]
  },
  {
    "id": "e647d10f91752002ad050a7d4cad7add",
    "title": "临危诗",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "丙子岁之朝，占寿于古哲。",
      "乃得邵尧夫，其年六十七。",
      "我今适同之，命也数以毕。",
      "所恨成仁书，未曾终撰述。",
      "呜呼忠义公，精神同泯沕。",
      "后来作传者，列我遗民一。",
      "生死累友人，川南自周恤。",
      "独漉题铭旌，志节表而出。",
      "华趺存后人，始终定无失。",
      "林屋营发冢，俾近冲虚侧。"
    ]
  },
  {
    "id": "e647d10f91752002db89141042a83328",
    "title": "御书歌",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "先皇昔爱松风吼，时作松风字如斗。",
      "铁画银钩草带真，宣庙神宗同一手。",
      "国变馀君大布衣，兼金购得御书归。",
      "日日焚香瞻圣藻，天门龙跳见天威。",
      "手种苍松何礧砢，松髯看似龙髯堕。",
      "皮经岁月长斑鳞，子为乾坤留硕果。",
      "血泪风吹无尽时，枯枝复似海棠枝。",
      "岁寒不为君王改，节苦惟应天地知。",
      "华阳昔种苍松盛，白衣宰相言符命。",
      "一身前后事齐梁，有愧松风清且劲。",
      "君今对越松风字，先帝威灵应鉴只。",
      "千秋御气托茅茨，一片神光生玉玺。",
      "殷勤拂拭绝纤埃，芳辣三薰恐蠹来。",
      "异日黄纱笼入献，文华殿里待重开。",
      "二字煌煌如大训，九宾肃肃设平台。"
    ]
  },
  {
    "id": "e647d10f917520028e798da65aa4cfee",
    "title": "烈皇帝御琴歌",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "呜呼苍天不可识，炎精久被虹霓食。共工怒触天寿崩，百神惊走惨无色。",
      "先皇龙战血玄黄，云中徒跣归文昌。臣寻弓剑煤山旁，泪枯参天双海棠。",
      "宫门邂逅故尝侍，曾见先皇诸宝器。乌嘷久已殉银泉，龟书无复藏金匮。",
      "惟馀一琴贼不伤，真人手泽犹光腻。花纹细作飞龙形，玉管亲题翔凤字。",
      "济南李卿怀孤忠，千金购兹太冥桐。拂拭神蛾丝五色，沐浴珠徽光的皪。",
      "月明如见朝鬼神，天阴时闻轰霹雳。我从李卿请琴观，楚囚相对泣南冠。",
      "湘妃锦瑟秋风咽，山鬼罗衣夜雨寒。欲排阊阖叩天鼓，忠信翻为虎豹侮。",
      "乾崩坤拆帝无闻，日拥投壶诸玉女。蒲陂南薰操不成，昆丘黄竹歌空苦。",
      "宵衣旰食十馀秋，有宫无商泪自流。大弦既急小弦绝，谁为君王蠲百忧。",
      "其时坐有杨太尝，曾承天语称师襄。玉熙宫中久供奉，琴声高奏侑羽觞。",
      "岐伯铙歌扬武德，延年乐府擅鸿章。呜咽牵予诉遗事，咬春燕九陪游戏。",
      "琵琶水殿弹娇娥，龙舟争采夜舒荷。唐山新制房中乐，黄鹄交飞太液波。",
      "叠叠水嬉金傀儡，纷纷过锦玉婆娑。月照龙颜含喜色，千秋万岁乐宁多。",
      "千秋万岁乐无多，忽尔辽阳烽火动，焦劳无复听云和。",
      "天昏莫扫蚩尤雾，河决谁怜瓠子歌。吹角难令玄女降，舞干其奈有苗何。",
      "甲申三月燕京乱，此琴七弦忽尽断。玉殿横飞铁骑声，天威先示空桑变。",
      "从此中华礼乐崩，八音遏密因思陵。小臣亦似峄阳干，半生半死难骞腾。",
      "伏波马革裹未遂，轩辕龙髯攀不能。感君珍重此琴归，九庙神灵实凭依。",
      "鼓之舞之元气驰，帝出乎震是今时。殷荐上天以崇德，此琴将为圣人师。",
      "太尝于焉再稽首，为取赐琴挥玉手。童子金炉添御香，主人朝服当西牖。",
      "落日阴连海岱云，平沙远映青徐柳。初拨宫弦钟吕鸣，缥渺箫韶吟紫清。",
      "春风吹满蓬莱阙，和銮正绕千花行。移商未成忽变徵，剑戟相摩两不止。",
      "中原群盗俄蜂起，至尊叹息呼赤子。更调角羽风嘈嘈，中见黄巾争舞刀。",
      "杀人无声如刈蒿，茫茫百草儿女号。又闻投鞭渡临洮，九龙池水流人膏。",
      "百官披发冲波涛，君王泪沾火藻袍。笳声夜奏单于小，猎火秋悬太白高。",
      "堂堂天朝事遂去，可怜万国无臣庶。往日霓裳宴太平，开元子弟俱何处。",
      "抔土谁封金粟堆，杜鹃自挂苍梧树。惊风如刀频割弦，欲续断弦双手酸。",
      "馀音绕梁何缠绵，满堂宾从皆涕涟。请君罢弹莫终曲，恐令南北诸侯哭。",
      "偶然失势龙为鱼，终见时来马生角。他朝日月定重输，今夕鸾皇聊独宿。",
      "否极泰来天有尝，万里高飞翼先伏。偕君阿阁贺升平，雌雄和鸣三十六。"
    ]
  },
  {
    "id": "e647d10f91752002b392a65a9c3c3e8a",
    "title": "绿绮琴歌",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "罗浮四月春泉决，流出千溪万溪雪。",
      "丰湖浩渺连空天，鸳鸯鸂鶒纷明灭。",
      "主人汉代执金吾，归筑楼台半在湖。",
      "桂棹湖南邀宋玉，银筝湖北奏罗敷。",
      "顾谓双鬟陈绿绮，一时宾客皆倾耳。",
      "言是中书邝子琴，珠徽如月寒光起。",
      "梅花千片断龙鳞，沉香一节烧鸾尾。",
      "制自唐朝武德年，隐隐金书御玺连。",
      "毅皇亲向宫中选，赐与刘卿世世传。",
      "中书乃自刘家得，似捧乌号泪沾臆。",
      "珍重君王手泽馀，大弦小弦日拂拭。",
      "时飞纤指理南风，仿佛重华见颜色。",
      "自从朔骑围三城，中书奉使归筹兵。",
      "日与元戎亲矢石，时将彩笔作戈旌。",
      "双阙恨屯回纥马，六龙愁在亚夫营。",
      "城陷中书义不辱，抱琴西向苍梧哭。",
      "稽康既绝太平引，伯喈亦断清溪曲。",
      "一缕肠萦寡女丝，三年血变钟山玉。",
      "可怜此琴遂流落，龙唇凤嗉归沙漠。",
      "蔡女胡笳相惨凄，王昭琵琶共萧索。",
      "叹君高义赎兹琴，黄金如山难比心。",
      "我友忠魂今有托，先朝法物不同沉。",
      "我昔山东见翔凤，念是威皇手所弄。",
      "复从太尝见赐琴，一朝开元旧供奉。",
      "背有崇祯玉玺留，五声亡角悲民流。",
      "太尝为我一挥手，呼天抢地愁复愁。",
      "君是当年侍从者，出入尝陪八骏马。",
      "十三官拜羽林郎，二十战酣涿鹿野。",
      "一自龙髯不及攀，丰湖一曲遂栖闲。",
      "乐器不同微子抱，淋铃难见上皇还。",
      "此琴宝惜宜加厚，列朝恩在宫商间。",
      "安得翔凤入君手，更召太尝至窗牖。",
      "一奏当令白鹄翔，再弹会见神龙吼。"
    ]
  },
  {
    "id": "e647d10f917520024b0f043f75b230ce",
    "title": "布政张公挽歌",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "贵阳城崩谁巷战，参政张公奋刀箭。",
      "手提银印血模糊，冒阵一呼天地变。",
      "贼怜神勇欲降公，泰山自掷鼎镬中。",
      "奋骂一军皆辟易，舌如电光不敢食。",
      "丈夫羞与贼同生，妾媵欢然争死敌。",
      "愿为良臣安可得，杀身成仁亦何益。",
      "腐肉如山魂袒裼，白昼城中犹荡击。"
    ]
  },
  {
    "id": "e647d10f917520028165c0f9f2d0c51f",
    "title": "与陈明敬采方竹作",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "不采禹阳阮隃枝，不求罗娇笼䈡干。",
      "闻君方竹拂云霄，枝枝中矩堪把玩。",
      "我生好入名山游，手中竹杖是朋俦。",
      "阮隃只堪作长笛，笼䈡但可架高楼。",
      "爱兹方竹坚如铁，出入扶持宜暮节。",
      "进长居后退居前，令我不随人磬折。",
      "贤人方之圣人圆，嗟余违世不知权。",
      "但使乔松得本性，何须散木终天年。",
      "与君向此筼筜掘，磊砢怜伊有正骨。",
      "摩娑不减金琅玕，铿然爪甲声清越。",
      "人间五岳好游嬉，莫教尚平婚嫁迟。",
      "骑二茅龙君不羡，驾三青鸟吾不希。",
      "但将方竹作双杖，与尔高高上翠微。"
    ]
  },
  {
    "id": "e647d10f917520025ad9b4ebb3350939",
    "title": "送韩石耕",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "我闻黄山有汤泉，轩辕浴之飞紫烟。",
      "琼楼珠阙万峰连，瀑布为梁度群仙。",
      "白云弥漫如沧海，丹台石笋忽不在。",
      "天风吹开金芙蓉，中有日月纷光彩。",
      "送君归去餐日华，桃花片片是丹砂。",
      "三日容颜如玉女，却来同我登青霞。"
    ]
  },
  {
    "id": "e647d10f91752002346c76791725a4b7",
    "title": "愤歌",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "时人皆谓我狂生，蓬头垢面纵横行。",
      "神龙变化愧无力，失水乃与蝼蚁争。",
      "哀哉天下日沉浊，孟轲好辩遭凌辱。",
      "从来君父若浮云，暮楚朝秦非反覆。",
      "我今守道诚不详，孔雀何如牛有角。"
    ]
  },
  {
    "id": "e647d10f91752002bf482ed4166fac90",
    "title": "上千尺峡百尺峡至温神洞宿",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "十八盘尽见西峰，游人匍匐上芙蓉。",
      "攀援铁绠数千尺，身似飞猿时一掷。",
      "阴阴天井上穿天，袅袅石梯悬度石。",
      "神爽先飞玉女峰，啸歌暂憩羽人宅。",
      "月中明灭白云流，风外砰磅瀑泉激。",
      "咫尺翻愁帝座逼，吐纳聪明慎今夕。"
    ]
  },
  {
    "id": "e647d10f917520021de2b8b096913e55",
    "title": "西峰访范复庵不值留赠",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "横天一壁惊无路，频骑夹岭空中度。",
      "栈边万壑沉青冥，桥下千峰出烟雾。",
      "我从玉井得真源，明星玉女招不顾。",
      "直向西峰攀所思，楼压莲花花倒垂。",
      "三闾披发同山鬼，四皓疗饥有紫芝。",
      "咫尺白云寻不见，先朝耆旧君堪恋。",
      "无悲帝座隔层城，自有天门通一箭。"
    ]
  },
  {
    "id": "e647d10f917520028956f73e84eee096",
    "title": "西峰下窥水帘洞作",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "玉井潜流为瀑布，诸峰喷薄如烟雨。天风吹断水晶帘，似见投壶诸玉嫭。",
      "河汉纵横难为梁，欲度不度愁参商。石髓金精不我与，银台玉室徒相望。",
      "山鬼幽篁悲昼晦，美人其雨怨朝阳，行歌散发且徜徉。"
    ]
  },
  {
    "id": "e647d10f917520024e46b4f24c92d028",
    "title": "华顶放歌同王伯佐",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "太华峻极惟南峰，脚踏万朵青芙蓉。",
      "东西二峰尚匍匐，白帝上宫不敢即。",
      "天柱摇摇风欲倾，元气茫茫日无色。",
      "我行飞栈若惊鸿，君骑搦岭如游龙。",
      "君过玉女饮三浆，我向将军攀五松。",
      "狂啸翩翩凌绝顶，目营四海神光骋。",
      "水帘高卷入珠楼，莲叶深披探玉井。",
      "黄河浩浩泻愁心，明月苍苍逐孤景。",
      "尘垢犹堪铸帝王，清虚何足留箕颍。",
      "形势依然天府雄，龙争虎斗谁途穷。",
      "千里金城收一掌，万年甘露待重瞳。"
    ]
  },
  {
    "id": "e647d10f917520029d787e948fa782f8",
    "title": "王允塞招饮竹林精舍醉赋",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "黄神谷口开精舍，萧萧树石流泉泻。主人觞我竹林前，与客七人成七贤。",
      "旷达谁能拘礼数，豪雄不屑居神仙。娇歌急管且流连，蛾眉相妒不相怜。",
      "蹩者欲斩平原妓，蔡经难受麻姑鞭。醉来飞马直上天，蹴踏华峰十丈连。",
      "人间万事如尘烟，我乃酒狂合自然，请君无为醒者传。"
    ]
  },
  {
    "id": "e647d10f9175200229b5ed4b079aaf53",
    "title": "长春石室",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "长春先生好吹笛，吹之裂尽华山石。",
      "一笛持来只一吹，岁用琅玕数千尺。",
      "一吹即复投岩中，笛与人间制不同。",
      "人间不见长春笛，惟闻笛声满碧空。",
      "仙人自古重音响，吹使乾坤气清爽。",
      "一曲中和致太平，遗音千载穿云上。",
      "我向先生石室栖，每寻长笛临回溪。",
      "愿作仙人笛弟子，朝朝吹彻云台西。"
    ]
  },
  {
    "id": "e647d10f91752002fda5e0df75e30a3d",
    "title": "洗象行",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "玉河六月河水长，朝廷旧典赐洗象。",
      "昆明不见旧楼船，太液何来新甲仗。",
      "倾都观者皆欢娱，宣武门外铺氍毹。",
      "公子踏花红叱拨，佳人障日锦屠苏。",
      "须臾前导执金吾，二十四象天街趋。",
      "龙旂送出千门柳，羽骑迎过万岁湖。",
      "花牙润洁体雄诡，横行郁若丘山徙。",
      "自是瑶光星降精，惟有神龙力可比。",
      "夜郎蛮奴驯习者，手握银钩左右下。",
      "骑入洪波走巨鱼，突出平沙惊万马。",
      "水花澒洞溅浮云，两边金鼓鸣虎贲。",
      "似逢光武昆阳战，如破吴王水犀军。",
      "万人喧呼动城阙，一片红尘污冰雪。",
      "争道骅骝拥御桥，两行灯火侵宫月。",
      "白头中使偶相逢，三朝腰玉赐穿宫。",
      "谓余此象养天厩，当年俸与将军同。",
      "晓披璎珞朝皇极，秋驾銮舆出喜峰。",
      "去岁云南师败绩，象兮曾与沮渠敌。",
      "周王八骏去何之，夏后两龙归未得。",
      "可怜巀嵲虎豹姿，虽饱膏粱泪沾臆。"
    ]
  },
  {
    "id": "e647d10f91752002146497d911c4e07e",
    "title": "赠清霞子",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "我昔游太华，亦上终南山。为寻仙人清霞子，那知乃在东湖间。",
      "本是紫髯一将军，家在贺兰临塞云。赫连台畔时游猎，花马池前成典坟。",
      "曾逐孙公大司马，血战黄巾郏城下。七日霖雨真可怜，三军粮绝泪频洒。",
      "潼关再战功垂成，天妒孙公使结缨。为忠只有乔参赞，作叛何多白总兵。",
      "清霞此时河南走，黄石兵书尝系肘。英雄且战且学仙，旷达一吟一饮酒。",
      "九圣微言久寂寥，神明幽赞暮还朝。王弼天人谈不倦，庄周蝴蝶梦相邀。",
      "东湖水自罗浮落，石室烧丹汝新作。要将鸡犬共冲云，莫使嫦娥先窃药。",
      "潘茂名、郁先生，千年象数相传授，后天之学汝尤精。",
      "至人变化无生死，一龙一蛇谁得似。曼倩何妨谑浪多，老聃不在虚无里。",
      "夏日荷花满湖绮，玉琴三弄鸳鸯起。我言素女即丹砂，君欲云英化为水。"
    ]
  },
  {
    "id": "e647d10f917520021dc86e34048749e5",
    "title": "辛亥中秋夕作",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "去年月比今年好，娇女如花在襁褓。",
      "手持一物笑当门，柚子灯红如玛瑙。",
      "前年月比去年明，内子新归自镐京。",
      "画舸朝维杨柳岸，香车暮入凤凰城。",
      "盘中果爱甘蕉美，槛外花怜抹丽清。",
      "稚子争围秦弄玉，慈姑似见计飞琼。",
      "今年月色如冰冻，独坐帘前抱哀痛。",
      "吴宫紫玉遂成烟，巫岫朝云元是梦。",
      "幽魂不返月支香，仙蜕已藏毛女洞。",
      "泪落黄泉知不知，黄泉少见月明时。",
      "难将一片天边月，长照黄泉冰雪姿。",
      "黄泉母子应相见，见此月明泪如霰。",
      "人间月似白玉盘，地下月如白团扇。",
      "团扇光辉乍有无，愁君失路一身孤。",
      "夜深环佩归宜数，莫向黄泉空望夫。"
    ]
  },
  {
    "id": "e647d10f91752002b3dde797dce380fa",
    "title": "雷阳郡斋醉中走笔呈吴使君",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "使君风流世所宗，饮酒不醉真酒龙。",
      "一麾出守濒海郡，三年坐啸擎雷峰。",
      "有一酒狂人不容，闻君新醅荔支浓。",
      "沉香觥船大如斗，中有扇沙嫩鹿茸。",
      "香狸之脯鲨鱼翅，玉盘行出和春菘。",
      "使我朵颐不能已，番禺千里来相从。",
      "中秋月照郡斋夕，轰饮吏人俱辟易。",
      "鲸鱼自合乾百川，鼹鼠犹能尽一石。",
      "玉山忽倒红氍毹，谈禅交吐夜光珠。",
      "娇歌婉转东西和，花旦温柔左右扶。",
      "英雄达生无不可，一代糟丘今属我。",
      "古来贤圣尽浮云，岂必二豪同蜾裸。",
      "昔人酒中谁陆沉，阮公一醉直至今。",
      "酣放动经六十日，千载惟公知此心。"
    ]
  },
  {
    "id": "e647d10f917520028fd75f0f1b38221e",
    "title": "寿汪虞部",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "南阳老人汉郎官，七十面如红玉盘。",
      "家近浮丘丈人馆，御女早得轩皇丹。",
      "二月罗浮大蝴蝶，纷纷出茧食花叶。",
      "山人言是小凤凰，五色之鸟为臣妾。",
      "有似君家诸小郎，三岁四岁初扶床。",
      "琳琅尽是天庙器，神仙之雏不可当。",
      "君今垂老多欢乐，左鬓会应生肉角。",
      "著书已当内外篇，采药还期南北岳。",
      "从来大道贵传人，长生有术予将学。"
    ]
  },
  {
    "id": "e647d10f917520029fedca92d0c8dcef",
    "title": "陈丈种花歌",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "丈人无事惟种花，花开红白如明霞。朝从花市得金错，暮向花田吸月华。",
      "花中一树绿萼梅，下有水仙数丛开。水仙乃自秣陵得，绿萼元从罗浮来。",
      "愿作罗浮大蝴蝶，与君朝朝食花叶。愿作罗浮五色禽，与君暮暮宿花林。",
      "清凉海棠大十围，吉祥古梅自六代。不及君家此园春，千葩万粟飞成茵。",
      "闲来只抱丈人瓮，隐去谁知渔父津。自结二亭小，稏兰花四绕。",
      "冬有芙蓉亦有桃，绝喜岭南霜雪少。花落争来酿酒人，花开早至收香鸟。",
      "往时朱叔贤，种花禺阳边。殷勤葬落花，处处成花阡。",
      "与花共生死，好花成神仙。君今落花弃不可，日日扫来尽与我。"
    ]
  },
  {
    "id": "e647d10f9175200275dbb3ca11c030c8",
    "title": "东湖篇赠高明府",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "柳丝柳丝长复长，虽长难系紫鸳鸯。",
      "鸳鸯飞逐落花去，使我攀丝空断肠。",
      "使君欲执鸳鸯鸟，来向东湖临浩渺。",
      "更怜鱼尾红筛筛，不惜竹竿长袅袅。",
      "佳人忽自罗浮来，中有梁陈多丽才。",
      "云霞被服三铢剪，蝴蝶文章五色裁。",
      "风流携得诸伎乐，娥郎一曲传边朔。",
      "十番大小更夸人，诸童新就吴侬学。",
      "使君渊雅最知音，邀下楼船更鼓琴。",
      "章句离骚殊未已，弦歌三百一何深。",
      "公馀只欲寻高士，荷叶荷花映人吏。",
      "著书却笑葛稚川，虚无但道神仙事。"
    ]
  },
  {
    "id": "e647d10f9175200208cd969d894ad4af",
    "title": "高州大水作",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "天决鉴江灌高凉，一夕水高三丈强。西南二门白昼闭，城中城外愁汪洋。",
      "大雨滂沱不得止，飓风吹倒牛与羊。千家号哭万家走，妇子尽同鱼在罾。",
      "白波卷去南巴城，烟火不知何处有。蛟龙拔木山欲摧，潭中惊出雌雄雷。",
      "狂夫欲渡不能渡，中流浪打被发回。二村已遭白牛陷，挺剑我欲为澹台，斩尽水怪无凶灾。"
    ]
  },
  {
    "id": "e647d10f91752002650b50f098bc3018",
    "title": "龙门健儿行",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "龙门健儿身手强，绵木为鎗三丈长。",
      "三人持一绵木鎗，风旋电转谁能当。",
      "进四尺兮退四尺，挑起人马半空掷。",
      "朔骑干群丧精魄，前锋夹以竹篙锥。",
      "三丈不足二丈馀，藤牌絮被滚如珠。",
      "三眼鸟鎗洞铁甲，绕指郁刀随卷舒。",
      "憔铜锋镝涂毒药，猛虎中之仅三跃。",
      "用短尤能精用长，纵横击刺千军却。",
      "往日勤王义气作，文烈张公恣挥霍。",
      "大小百战似雷霆，长驱几欲空沙漠。"
    ]
  },
  {
    "id": "e647d10f917520022701ba8479cd267e",
    "title": "奈何帝歌",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "奈何帝，奈何帝，风流亡国亦足豪，美人相抱井中坠。",
      "可惜井中水不深，美人不死伤我心。泪痕化作胭脂痕，千秋漠漠苔花侵。",
      "苔花侵，美人墓在青溪阴。不死胭脂死青溪，可怜不作井中泥。",
      "国亡不恨恨惟此，山河不易一女子。"
    ]
  },
  {
    "id": "e647d10f91752002f793fb12b9b5b880",
    "title": "南海神祠古木棉花歌",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "十丈珊瑚是木棉，花开红比朝霞鲜。",
      "天南树树皆烽火，不及攀枝花可怜。",
      "南海祠前十馀树，祝融旌节花中驻。",
      "烛龙衔出似金盘，火凤巢来成绛羽。",
      "收香一一立花须，吐绶纷纷饮花乳。",
      "参天古干争盘拿，花时无叶何纷葩。",
      "白缀枝枝蝴蝶茧，红烧朵朵芙蓉砂。",
      "受命炎州丽无匹，太阳烈气成嘉实。",
      "扶桑久已摧为薪，独有此花擎日出。",
      "高高交映波罗东，雨露曾分扶荔宫。",
      "扶持赤帝南溟上，吐纳丹心大火中。",
      "二月花开三月叶，半天飞落人争接。",
      "东风乱剪猩红绒，儿女拾来柔可摺。",
      "正及春祠百谷王，神灵不使马蹄蹀。",
      "还怜飞絮白如霜，织为緤布作衣裳。",
      "银钗叩罢双铜鼓，岁岁看花水殿旁。"
    ]
  },
  {
    "id": "e647d10f9175200208551864ce0b97b2",
    "title": "放歌行为潘子寿",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "丈夫五十发未白，痛饮狂歌真可惜。",
      "神仙富贵两蹉跎，徒作诸侯一宾客。",
      "尉佗城南十月时，梅花开早菊花迟。",
      "与君往往谈王霸，笑杀当垆娇女儿。",
      "我在山中无素业，清高亦与屠沽接。",
      "道成不肯居神仙，气使翻然作游侠。",
      "英雄自古一浮云，求道应从鸾鹤群。",
      "有金且买东方妾，有酒且醉信陵君。",
      "纵心写意无不可，声色之中知是我。",
      "天生我辈自长生，不似二豪为蜾裸。"
    ]
  },
  {
    "id": "e647d10f91752002c61b1db5fcb58c89",
    "title": "寿霍丈",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "天上有寿星，饮酒辄一石。人间有酒龙，为寿亦过百。",
      "君今六十兴翩翩，梦想庐山醉石边。讲学十年称祭酒，隐居双岳得飞仙。",
      "山禽吐锦当晴日，海气成楼在晓天。杖策逍遥无不可，酣来更拂落花眠。"
    ]
  },
  {
    "id": "e647d10f9175200221eaab7206af4d83",
    "title": "汪虞部以咂嘛酒惠奠华姜赋谢",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "华姜本秦人，平生爱芦酒。华山玉泉与醴泉，槐曲酿之尝在手。",
      "截竹为筒一尺长，华夫相对吸天浆。注以玉女洗盆水，糟中时有莲花香。",
      "自到岭南芦酒少，荔枝龙眼甜难尝。樽石先生知嗜好，惠我数罍手所造。",
      "秦娥一笑忘他乡，粤客三杯通大道。夫妇欢娱曾几时，一朝蕙草先秋萎。",
      "中圣中贤我不忍，含哀久与杜康辞。先生悯念黄泉下，芦酒今朝奠一斝。",
      "馨香更用返魂烧，清冷如将甘露洒。恍惚既醉朱颜酡，姗姗来迟可奈何。",
      "意气未能忘赋客，精灵应解报恩波。"
    ]
  },
  {
    "id": "e647d10f91752002613600061d200954",
    "title": "伶俐江口遇风作",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "北风吹舟冲石壁，我篙竞下如拒敌。",
      "夹岸溟蒙沙乱飞，中流汹涌石相击。",
      "舟破定知触鬼神，樯折有声如霹雳。",
      "风狂岂可满帆张，长年不戒使我伤。",
      "忠信宁忧白头浪，笑谈曾渡莲花洋。",
      "不须弯弓射潮水，且复横槊赋诗章。"
    ]
  },
  {
    "id": "e647d10f917520022f140f968d97ab3d",
    "title": "寄赠高博罗",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "使君昔宰罗浮西，讼堂水接罗阳溪。",
      "使君今宰罗浮东，浮碇高冈在县中。",
      "罗山为主浮为客，罗与浮分峰四百。",
      "使君岂亦一仙人，长与罗浮合精魄。",
      "为政风流近若何，著书应比葛洪多。",
      "仙方不屑言黄白，王道惟知保太和。",
      "我别罗浮亦已久，从军欲出飞狐口。",
      "不似浮山有所依，长与朱明为户牖。",
      "当年著得罗浮经，欲待功成勒翠屏。",
      "使君词赋应多载，留照山中御简亭。"
    ]
  },
  {
    "id": "e647d10f9175200297a7a42ba0992144",
    "title": "送曾止山还光福歌",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "炎洲之南天气和，梅花更比江南多。",
      "梅花大宗在庾岭，小宗乃在罗浮阿。",
      "春来开遍枝南北，万壑千岩花四塞。",
      "梅花将军越王孙，汤沐正在梅花国。",
      "飞扬往日破强秦，沛公项羽资其军。",
      "台岭因之号梅岭，梅花万户酬功勋。",
      "风吹上天雪纷纷，行人远望如白云。",
      "檀香玉蝶大可爱，萼绿香气尤氤氲。",
      "西溪邓尉天下闻，当年种自梅岭分。",
      "梅花子孙亦太古，光福一半今在君。",
      "淮南作客胡为者，十月梅花已堪把。",
      "花片堪为三月粮，岁寒何用离花下。",
      "太湖万顷当门前，君归更浮洞庭船。",
      "莫釐缥缈二峰接，人家多种梅花田。",
      "我将移居向慈里，与君咫尺梅花里。",
      "千年冰雪作肌肤，欲学仙人姑射子。",
      "梅花岂是一尘垢，铸舜陶尧将以此。"
    ]
  },
  {
    "id": "e647d10f9175200248c09ba48dde320a",
    "title": "广陵篇赠别吴鹿园",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "江北烟花是广陵，江南山水惟京口。",
      "蕃釐观左一逢君，欲典衣裘取清酒。",
      "飞桥十五首红桥，夹岸蘼芜渐及腰。",
      "才子偏来明月夜，美人不见落花朝。",
      "芜城一赋君能续，更有冶春三十曲。",
      "千载知音是紫薇，竹西歌吹伤繁促。",
      "哀怨犹多楚性情，荒淫未变吴风俗。",
      "山中虽有玉勾天，日月长含第五泉。",
      "儿女但能催白发，英雄那得再青年。"
    ]
  },
  {
    "id": "e647d10f91752002f58c7965ad61e1fb",
    "title": "题陆天浥泰山图",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "海中日涌声如雷，天门夜半鸿蒙开。天鸡鼓翼波震荡，金银宫阙东飞来。",
      "此时丈人峰上客，日华嘘噏荡精魄，东君玉颜在咫尺。",
      "扶桑万朵红复红，玉女三千笑口同。丹青虽神画不得，朝霞倏忽吹成风。",
      "千岩万壑太古色，秦代苍松人不识。图成慎勿置金箱，留与人间见胸臆。"
    ]
  },
  {
    "id": "e647d10f9175200256ffbd071aa69926",
    "title": "题吴太守江山清啸楼",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "江南山色渡江飞，飞向君楼含夕霏。",
      "空翠不随流水去，鸿蒙忽化白云归。",
      "吴兴太守真州客，日夕卷帘荡精魄。",
      "舞影时翻天女花，歌声欲裂雷公石。",
      "浮玉双峰架笔高，芙蓉一朵一离骚。",
      "六朝春色为膏沐，万里天风且羽毛。"
    ]
  },
  {
    "id": "e647d10f91752002c9789b4ce47f20fb",
    "title": "题周梨庄戴笠图",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "梨庄本是青云器，四十于今犹未仕。",
      "前朝文献在君家，著作欲继先公志。",
      "秣陵藏书谁最多，读画楼中高嵯峨。",
      "捃拾能笺五代史，时谈遗事如悬河。",
      "董狐有志我未逮，三百年中谁记载。",
      "汉史应须属紫阳，元人岂解尊昭代。",
      "青溪水阁闲相期，笔削相将乘此时。",
      "王猛犹能存正朔，许衡那得配先师。",
      "栖霞之山好林樾，更为同人开理窟。",
      "片言亦可成春秋，一画自能知日月。",
      "闲来戴笠将何之，遣谷逍遥若有思。",
      "接舆髡首且相对，佯狂于道亦良宜。"
    ]
  },
  {
    "id": "e647d10f917520026af39017d5ef54ec",
    "title": "读李耕客龚天石新词作",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "东风吹愁满天地，越客羁栖不得意。",
      "携家远自南海来，十口飘飖无所寄。",
      "秦淮一曲且侨居，升斗之水愁枯鱼。",
      "故人咫尺在幕府，慰我饥渴三致书。",
      "公子多才年复少，乐府能兼南宋调。",
      "风流初见藕庄词，与君宫体皆娟妙。",
      "我方笺易临河楼，梦寐日与羲皇游。",
      "新词见赠不遑答，精微空向画前求。",
      "南楚好辞宗屈子，学诗昔自离骚始。",
      "含风吐雅数千篇，美刺颇得春秋旨。"
    ]
  },
  {
    "id": "e647d10f917520026af39017eb4996d9",
    "title": "读李耕客龚天石新词作",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "艰难持向清凉台，一秋不视白鱼来。",
      "圣贤自古皆寂寞，文章于我诚尘埃。",
      "闻君新校春秋疏，欲为唐人傅啖助。",
      "多金镂得授经图，功在尼山流美誉。",
      "交广春秋我亦成，南方异物多经营。",
      "陆贾山川未作纪，嵇含草木徒知名。",
      "长跪几时能请教，知君博物有深乐。",
      "花中锦绣足文鹓，果下金钱饶小豹。",
      "收香书带与相思，赋咏惟君彩笔宜。",
      "我愧江淹才欲尽，那得倡和及芳时。"
    ]
  },
  {
    "id": "e647d10f91752002fc0f00dd82a81cdc",
    "title": "过黄俞邰藏书楼作",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "我生南海愁偏僻，经史之外寡书册。",
      "扁舟遥至金陵城，欲向名家求载籍。",
      "黄君父子世藏书，一室尝开万卷馀。",
      "欲使文章归性命，岂将词赋送君诸。",
      "六经我道非糟粕，天地精神于此托。",
      "一画能令日月开，古圣神明必有作。",
      "君家易疏几青箱，借我无嫌岁月长。",
      "卦外始能知太极，图中亦可得羲皇。",
      "君今继述从何始，应徵未与先朝史。",
      "文献无稽是此时，春秋有志惟君子。",
      "秦淮水长连青溪，三月河房柳向西。",
      "欲邀雪客同挥管，吾学诸编更整齐。",
      "我且浓磨方氏墨，殷勤花下为君携。"
    ]
  },
  {
    "id": "e647d10f91752002129abfc7792ff0b5",
    "title": "女儿葛歌",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "女儿十三发覆额，精工善作女儿葛。花针挑出葛丝丝，织成蝉翅弱霏霏。",
      "一端只得三四铢，出入笔管轻且微。十年一匹不满机，制为夫婿乘凉衣。",
      "日炙葛丝皱，风吹葛丝旧。儿郎惜葛丝，莫当风日走。",
      "宁无绮与罗，是侬手所就。"
    ]
  },
  {
    "id": "e647d10f91752002e1990fc09352e48b",
    "title": "紫霞杯歌",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "山之赤精石流丹，巢繇服之生羽翰。",
      "太玄赨黄作杯好，持酌酥醪颜不老。",
      "此杯不是芙蓉砂，君应得自神仙家。",
      "杯名甚美名紫霞，雄黄一朵雕桃华。",
      "连枝带叶大如掌，色似夭桃花两两。",
      "白石床中无此丹，此杯乃是丹干长。",
      "君今为寿见君情，自此觥船不用擎。",
      "百花仙酝频催酿，与尔林中日日倾。"
    ]
  },
  {
    "id": "e647d10f91752002f5a0b650aead8ba0",
    "title": "观云公所绘听松图为叶平仲作",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "黄山之松天下无，云公写入洞庭图。",
      "松声卷起瀑泉水，散作天风落五湖。",
      "洞庭东西二峰好，玉柱金庭栖绮皓。",
      "当年缥缈莫釐间，我亦行携石公姥。",
      "叶子幽居偃盖阴，身如菟丝缠松林。",
      "兴公斋前已楚楚，华阳楼外还森森。",
      "拂地参差多麈尾，无生日说如流水。",
      "声飞天外不因风，千里萧骚犹在耳。",
      "云公最善绘寒声，声自空生亦有情。",
      "嘲嘈忽似苏门啸，谐会琴音满太清。"
    ]
  },
  {
    "id": "e647d10f91752002aae300588990bd88",
    "title": "送洪氏兄弟读书黄山白龙潭",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "松松倒悬数干尺，身似藤萝缠怪石。",
      "有时怒随雷雨飞，三十六峰腹尽坼。",
      "洪生兄弟性爱松，读书各据一芙蓉。",
      "黄山本是白云海，松树大小皆神龙。",
      "罗浮七星作道士，邀予每道神仙事。",
      "繇来变化本无情，性尽自然天命至。",
      "汝师汪子在天都，曾见轩辕得道无。",
      "莫浴汤泉生羽翼，且将石笋作摴蒲。",
      "言兵实自轩辕始，八卦神机连甲子。",
      "峰峰布列是阵图，白云出没为旗帜。",
      "阴符不用更钩深，象数之中总可寻。",
      "读易自应知战法，裁诗且复遣愁心。"
    ]
  },
  {
    "id": "e647d10f91752002b4599d917aab1cda",
    "title": "石公种松歌",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "石公好写黄山松，松与石合如胶漆。",
      "松为石笋拂天来，石作松柯横水出。",
      "泾西新得一山寺，移松远自黄山至。",
      "髯猿一个似人长，荷锄种植如师意。",
      "师本全州清净禅，湘山湘水别多年。",
      "全州古松三百里，直接桂林不见天。",
      "湘水北流与潇合，重华此地曾流连。",
      "零陵之松更奇绝，师今可忆蛟龙颠。",
      "我如女萝无断绝，处处与松相缠绵。",
      "九疑松子日盈手，欲种未有白云田。",
      "乞师为写潇湘川，我松置在二妃前。",
      "我居漓南忆湘北，重瞳孤坟竹㛹娟。",
      "湘中之人喜师在，何不归扫苍梧烟。"
    ]
  },
  {
    "id": "e647d10f9175200274ffe7289e1c7961",
    "title": "寄汪扶晨",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "黄山之麓有潜溪，君家溪口花竹迷。飞书招我谒轩后，三十六峰素手携。",
      "行至芜阴车忽止，六月盛暑汗如水。安得风卷朱砂泉，飞来为我易毛髓。",
      "膏淳黛蓄白龙潭，雨中喷薄当花龛。诸泉尽自汤泉出，未若潜溪味最甘。",
      "寄我紫霞茶，不寄潜溪水。活火自烹时，相忆情难已。",
      "我在秦淮日举杯，糟丘何处不蓬莱。酒星最忆青莲客，独溯风流采石来。",
      "谁作长歌赠太白，任华才气真诗伯。去年汝惠一长篇，卷起西江泻精魄。",
      "丈夫叱咤本非常，战法往往寓文章。五兵相救乃神变，用短从来兼用长。",
      "天生汝笔能雄放，青莲未是丈人行。处处金焦砥海门，篇终始得波涛壮。"
    ]
  },
  {
    "id": "e647d10f917520025f0d2c6c9902f6d9",
    "title": "短歌赠别陈子",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "丘园著书久寂寞，茫茫周蝶谁先觉。",
      "虹霓为带佩华星，欲舍愁心游五岳。",
      "五岳迢遥路不通，何如高卧谢鸿蒙。",
      "仙人只在玉壶里，无为之化如重瞳。",
      "伯乐无烦治天马，藐姑不待御飞龙。"
    ]
  },
  {
    "id": "e647d10f9175200289584586a4ac7db2",
    "title": "送客上庐山",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "庐山之奇在瀑布，飞流千道穿云树。",
      "峰峰皆有吕梁洪，渔父濯缨予濯足。",
      "送君直上芙蓉屏，俯视天河若建瓴。",
      "狂来莫点神龙睛，恐挟风雷下四溟。"
    ]
  },
  {
    "id": "e647d10f91752002f30be640d0d37f26",
    "title": "题钦子五芝图",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "二十四种黄金芝，我昔罗浮皆采之。",
      "此芝一茎五枝秀，君今图此将何为。",
      "君能服食自不老，丹砂不若紫芝好。",
      "园绮当年餐紫芝，容颜得为君王保。"
    ]
  },
  {
    "id": "e647d10f91752002cefe2ab9e4495931",
    "title": "白鹇篇柬萧山周子",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "炎方珍禽有闲客，雌者纯丹雄者白。",
      "咫尺烟霄未可飞，羽毛幸有高人惜。",
      "君有文章亦孔鸾，南来此地求琅玕。",
      "离支绝胜丹砂好，甘蔗还如玉液寒。",
      "不必金装如陆贾，珠兰瑶草应长把。",
      "南方草木疏成书，芭蕉叶大堪挥洒。",
      "生日何妨举一杯，如君真未愧瓶罍。",
      "冉子情多频请粟，皋鱼泪尽只衔哀。",
      "圣明湖与湘湖接，紫莼甚美多茎叶。",
      "高卧萧然一故人，岂有疗饥芝烨烨。",
      "与君怀望每临风，何时归去同渔猎。"
    ]
  },
  {
    "id": "e647d10f917520024fd67c3831ad2edf",
    "title": "为王璞庵题骑白鹿图",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "白马小儿窃天禄，青牛老人去函谷。",
      "君今白鹿行翩翩，岂为茅山高卧足。",
      "乾坤此日尚鸿蒙，王霸雌雄一笑中。",
      "他时忆我罗浮顶，可有风云起伏龙。"
    ]
  },
  {
    "id": "e647d10f917520029a0a3b999a695d32",
    "title": "赠陈药长",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "神仙中人谁不羡，羡子朱衣方拭面。",
      "点漆凝脂是右军，瑶林玉树如王衍。",
      "日日弹棋用拂巾，时时作草多团扇。",
      "新诗更播宝安城，前辈风流不敢轻。",
      "太白最能歌进酒，张衡还解赋同声。",
      "我过每谈风雅旨，三闾婉顺真君子。",
      "谁道离骚乃变风，可怜忠原心无己。",
      "遗音千载有君知，日日弦歌是楚辞。",
      "为言乃祖多忠愤，苍梧昔逐翠华迟。",
      "事去捐躯沉桂水，愁来作赋续湘累。",
      "大节表扬犹未得，求予作传传京国。",
      "每闻人诵怀沙篇，感念先臣泪沾臆。",
      "今朝娶妇思承宗，敬尔威仪玉帛从。",
      "婿如葛勃应无恨，女得陈丰复有容。",
      "纱扇披时惊似月，香车乘处喜如龙。",
      "为君敬进新婚箴，性情之际难处心。",
      "令祖争光同日月，慈孙继志在高深。",
      "燕婉定知长不惑，忠贞自此世相寻。"
    ]
  },
  {
    "id": "e647d10f917520027fbdfa8cd50c1ca9",
    "title": "九日过李十一二耆山房赋赠",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "白昼婆娑古树下，华堂无事招儒雅。",
      "苏门高士过弹琴，天宝将军来画马。",
      "此日重阳黄菊开，寂寥馀我登高台。",
      "被发狂游人削迹，持觞高论尔怜才。",
      "江山战后秋无色，天地穷阴消不得。",
      "周王兵士化沙虫，汉代衣冠委荆棘。",
      "君家殉国有难兄，散尽黄金事不成。",
      "脊令空抱苌弘血，鸿雁犹吞伍尚声。",
      "我在山中无素业，一遇屠沽欢笑接。",
      "道成不屑居神仙，气使翻然作游侠。",
      "为君题诗花萼楼，羽声慷慨谁不愁。"
    ]
  },
  {
    "id": "e647d10f917520029a3ff125f126089b",
    "title": "轩辕二帝子别业作",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "七十二峰不相离，兄与弟兮共冶之。",
      "兄在禺南弟禺北，峰峰相对不参差。",
      "二禺君臣自太古，三峡长为汤沐土。",
      "轩辕龙驭迥难攀，徒为君王留洞府。",
      "榴花五色红氤氲，阮隃枝枝拂涧云。",
      "楚客悲思惟帝子，南人俎豆独夫君。"
    ]
  },
  {
    "id": "e647d10f91752002ee97638254be5c50",
    "title": "仙人",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "仙人饵飞鱼，暂死百馀年。蹶然起鼓掌，玉容如霞鲜。",
      "飘飖入东海，长揖谢轩辕。我寻其踪上太岳，元气鸿蒙无晦朔。",
      "天鸡鼓舞向我鸣，忽然日月生两角。回首人间尘垢多，金囊玉匕将如何。"
    ]
  },
  {
    "id": "e647d10f917520023012ae69ad68826d",
    "title": "东湖走笔寄詹明府",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "东湖水似镜湖水，一片荷花不见天。",
      "更有荔支千万树，离离朱实含霞鲜。",
      "孔雀衔过水帘去，有时落在美人边。",
      "彭洞缤纷洒冰雪，罗浮缥缈飞云烟。",
      "主人乃是名吏部，风流日日荡湖船。",
      "朝从兰若求支遁，暮向檀槽觅小怜。",
      "毕卓已多瓮头酒，山公还有竹林贤。",
      "竹林之下谁名饮，兴来我亦清狂甚。",
      "醉卧当垆红粉旁，落花无数沾衾枕。",
      "长啸一声远寄君，君在浮丘闻不闻。",
      "漆园傲吏为蝴蝶，勾漏仙人拥白云。"
    ]
  },
  {
    "id": "e647d10f91752002b9f63a01be8cac27",
    "title": "读杖人师武夷遗草因怀武夷虎啸洞诸胜",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "我昔游五岳，身骑二茅龙。惊风忽然起东海，日月吹落金银宫。",
      "愁将白发三千丈，归去朱明四百峰。朱明洞里多仙客，饵我云母颜光泽。",
      "时偕玉女侍轩辕，不共安期干项籍。闻钟又复证无生，足踏空王顶上行。",
      "冲霄一剑如秋水，彻夜双箫响太清。饮光尊者频招手，飘然遂至凤凰城。",
      "尊者玉毫何宛转，手把芙蓉微笑展。可怜楼上相见时，玲珑秋月珠帘卷。",
      "江南乱后草离离，回首青山隗我师。未将电足酬支遁，空对冰弦忆子期。",
      "当时语我武夷好，九曲清溪流浩浩。接笋峰前多紫云，飞猿岭上饶芝草。",
      "几度安禅在翠微，天花绕座鸟衔飞。茅户只今委苔藓，嗟予振策何时归。",
      "空读遗书开玉箧，太山颓笑伤何及。姑射仙人不降生，茫茫天下皆臣妾。",
      "苏门一啸如鸾音，散入天风不可寻。凭谁寄与武夷客，会取高山流水心。"
    ]
  },
  {
    "id": "e647d10f91752002a80418d91435fa27",
    "title": "送李十还晋康山中",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "尚平五岳游初返，四十为农殊未晚。",
      "安得田园湖海傍，朝朝暮暮雕胡饭。",
      "晋康山水天下稀，君家洞口泉争飞。",
      "文章自可娱慈母，富贵何繇在布衣。",
      "君行为结松间屋，相待明秋住翠微。"
    ]
  },
  {
    "id": "e647d10f91752002e445c73e3f0ead17",
    "title": "答姜十三送游天台之作",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "昔我随远公，幽居庐山南。香炉峰下水，濯遍十三潭。",
      "松萝花开覆盘石，卧视秋云天外白。秋云舒卷本无心，忽向天台弄素琴。",
      "逢君散带耶溪上，赠我幽兰积雪吟。我有双白鹤，欲放沃洲山。",
      "朝啄苍梧之珠尘，暮随明月东海还。期君来听九皋唳，天籁清寥非世间。"
    ]
  },
  {
    "id": "e647d10f917520021a213ee574dbad0d",
    "title": "西樵歌",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "西樵山，何耸峙。峨眉之孙，罗浮之子。霞城乳窦碧玲珑，千尺珠帘挂秋水。",
      "仙阙遥开白日边，人家尽在桃花里。我寻羽客到锦岩，盘旋磴道上松杉。",
      "月明一啸惊鸾鹤，飞入青冥瀑布南。"
    ]
  },
  {
    "id": "e647d10f91752002dbb67d0360f2ba7b",
    "title": "渌水曲",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "二月镜湖春，桃花开玉津。无数紫鸳鸯，飞绕浣纱人。",
      "浣纱殊未返，摇曳春云晚。月出白蘋洲，烟生垂柳岸。",
      "垂柳依依在月中，可怜嘶断玉花骢。轻风忽引罗衣去，一曲菱歌听未终。"
    ]
  },
  {
    "id": "e647d10f917520025895a415734e14f3",
    "title": "将归东粤省母留别王二丈亹祁四丈骏佳",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "磨剑未屠龙，弯弓未射虎。郁抑英雄姿，念我有慈母。",
      "白云东去复西飞，万里罗浮今又归。白云散尽露秋月，照见高堂鬓如雪。",
      "鬓如雪兮我心忧，孤鸾朝饥鸣啾啾。惟尔仙人居射的，可有玄梨应我求。",
      "钱塘之水入海流，蒲帆明朝去悠悠。回首山阴最相忆，骨青髓绿园绮俦。",
      "只将一片盘龙镜，长挂君家十二楼。"
    ]
  },
  {
    "id": "e647d10f91752002b19129424305112e",
    "title": "题山阴祁五祁六藏书楼",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "夙闻治水经，银泥封绿字。龙威丈人招我游，林屋洞中探玉笥。",
      "白云弥弥洞庭波，七十名峰奈乐何。长风吹我至禹穴，猿啼虎啸依藤萝。",
      "秦皇碑爱虫文古，夏后书愁鸟迹多。平生窃慕柱下史，列国宝书求未已。",
      "开君家书万卷馀，欲向琅函作蠹鱼。志在春秋希鲁叟，才堪辞赋薄相如。",
      "迩来颇究太公符，每恨荆轲剑术疏。筑坛天目步珠斗，一龙一蛇左右趋。",
      "闻君藏得鍊剑图，时时风雷起座隅。慷慨肯授英雄无，鉴湖之水多芙蕖，日卷珠帘楼上居。",
      "天下战争犹未已，请君亦读孙吴书。"
    ]
  },
  {
    "id": "e647d10f91752002fb0925fb0d4b3479",
    "title": "四百三十二峰草堂歌有赠",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "君不见罗浮秀出朱明天，璇台万仞阊阖连。石桥如丝横绝顶，往来者谁皆飞仙。",
      "我年十五芙蓉妍，麻姑携手相缠绵。服食青霞犹未毕，忽见海日如金盘，悟道直出轩皇先。",
      "喜君清爽有仙骨，凌峰相寻白云间。白云兮翩翩，蝴蝶大如车轮然。",
      "衣裳五彩眉连卷，双栖池中千叶莲。我尝乘之访稚川，大笑世人炼金丹。",
      "淮南八公来周旋，角髻青丝如童颜。教我含精御六气，白兔长跪献一丸。",
      "形见神藏龙蜿蜒，内圣外王体自然。仲尼不及姑射仙，黥人仁义徒多言。",
      "吾心皎皎秋月圆，一死一生如浮烟。鹑衣鷇食可忘年，何为烦忧著太玄，聊与君游游不还。"
    ]
  },
  {
    "id": "e647d10f91752002373d7c36415036ab",
    "title": "有所思",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "我有花宫在罗浮，水帘千尺悬沧洲。",
      "仙人教我吹玉笛，一曲未终凤来游。",
      "凤兮皎若峨眉雪，口衔芙蓉向丹穴。",
      "因之万里蓬莱飞，回首故都心断绝。",
      "心断绝兮不能持，故都禾黍已离离。",
      "折尽扶桑拂日枝，重华何处就陈辞。",
      "曾将玉佩投湘浦，欲采珠尘向九疑。",
      "九疑联绵在何处，斑竹阴森山鬼语。",
      "明月中宵出洞庭，照见皇英之二女。",
      "瑶瑟声声怨别离，霓旌飒飒吹风雨。",
      "白熊鱼服几多时，玉殿凄凉仗数移。",
      "将相几人留岛屿，君王何日出蛮夷。",
      "可怜五色飞龙马，无繇扈从到瑶池。",
      "落花寂寂愁独处，浮云渺渺长相思。"
    ]
  },
  {
    "id": "e647d10f91752002e67a2e9929f738d7",
    "title": "罗浮放歌",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "罗浮山上梅花村，花开大者如玉盘。",
      "我昔化为一蝴蝶，五彩绡衣花作餐。",
      "忽遇仙人萼绿华，相携共访葛洪家。",
      "凤凰楼倚扶桑树，琥珀杯流东海霞。",
      "我心皎皎如秋月，光映寒潭无可说。",
      "临风时弄一弦琴，猿鸟啾啾悲枫林。",
      "巢繇不为苍生起，坐使神州俱陆沉。"
    ]
  },
  {
    "id": "e647d10f9175200262197ad5a02c73d1",
    "title": "会稽春暮酬南海陈五给谏怀予塞上之作兼寄西樵道士薛二",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "我家扶桑下，日日见东君。遗我紫琼花，风吹落白云。",
      "白云泱漭起南海，蓬莱宫阙须臾改。往日三千玉女群，只今惟有麻姑在。",
      "与君携手入罗浮，瑶琴一曲难消忧。绮季终当扶汉室，张良未得报韩仇。",
      "君家相国奋长剑，曾捧轩辕出金殿。呜呜吹角为龙声，大呼玄女来助战。",
      "蚩尤未灭妖氛多，可怜碧血归天河。君栖芦中凡几日，悲风吹断鹊鸰歌。",
      "神虬久蛰无人识，黄鹄高飞奈我何。高飞忽向天山月，月照天山皎如雪。",
      "丁零争献葡萄杯，苏武共持青海节。鸿雁南从大庾回，口衔尺素落龙堆。",
      "开缄未读泪沾臆，城上吹笳凄且哀。处处牛羊衔白草，纷纷雨雪下轮台。",
      "问君塞上胡不来，当时敕赐有龙媒。投笔曾无班子志，吹篪宁让伍胥才。",
      "新诗字字琅玕重，何时草就西樵洞。西樵道士剑侠流，应共悲歌击银瓮。",
      "春风三月梨花飞，我游禹穴方思归。黄莺开关啼碧柳，万里乡心连翠微。",
      "谁怜寂寞耶溪上，泪洒西施金缕衣。"
    ]
  },
  {
    "id": "e647d10f9175200239e71f2836dd2b1f",
    "title": "木棉花歌",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "广州城边木棉花，花开十丈如丹霞。",
      "烛龙衔日来沧海，天女持灯出绛纱。",
      "树树双栖孔雀暖，枝枝交映扶桑斜。",
      "仙种珍奇世希见，受命天南绝霜霰。",
      "汉帝曾栽扶荔宫，越王为造珊瑚殿。",
      "月下红侵舞女衣，风前香绕留仙宴。",
      "回首春深怨杜鹃，荣华寂寞泪潸然。",
      "残英化作天山雪，飘落胡人玉笛边。"
    ],
    "annotation": [
      "木棉：落叶乔木。先叶开花，大而红，结卵圆形蒴果。种子的表皮有白色纤维，质柔软，可用来装枕头、垫褥等。又名攀枝花、英雄树。",
      "烛龙：古代神话中的神名。传说其张目（亦有谓其驾日、衔烛或珠）能照耀天下。",
      "天女：天上的神女。",
      "绛纱：此处以红纱喻指火红的木棉花朵。纱，绢之轻细者。",
      "天南：指岭南。亦泛指南方。",
      "天山：此处应指今甘肃新疆一带的祁连山。",
      "胡人：我国古代对北方边地及西域各民族人民的称呼。"
    ]
  },
  {
    "id": "e647d10f9175200238f8267fe8a13d32",
    "title": "赠张丈天生",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "八月鶗鴂呜，愁云何浩浩。长松生路旁，不如高冈草。",
      "夫子搴芳逢此时，饥来可有金光芝。自堪绝粒同龚胜，谁向披裘识启期。",
      "中原战争方惨淡，鹿门山上多冰鉴。谁为伏龙与凤雏，我欲从之问阴符，兼之风角天文书。",
      "徉狂予非高阳徒，九龄好道守丹炉。丹成欲济苍生厄，未遂轩皇升鼎湖。",
      "鼎湖龙去亦已久，我寻衣冠往天寿。铁壁斜攀湖岭西，银山直抵居庸口。",
      "荆棘纵横虎作群，守陵不见羽林军。花落锦城哀望帝，月明瑶瑟怨湘君。",
      "一丝正统悬天地，六尺真孤托水云。离忧我亦同山鬼，思灵修兮纷流涕。",
      "蘼芜采得贻何人，念尔丘园白发新。葛巾定漉陶潜酒，渭水应垂尚父纶。",
      "垂纶兮千尺，漉酒兮百石。庄周蝴蝶和天倪，醉后安知朝日白。"
    ]
  },
  {
    "id": "e647d10f9175200256063b755e47b4c8",
    "title": "精卫行",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "重瞳孤坟在何处，青鸟衔珠泪如雨。",
      "海思云愁为别离，道逢精卫邀相语。",
      "日日填河力已穷，凌霄未得羽毛丰。",
      "荆山之玉君休抵，待雪深冤天地中。"
    ]
  },
  {
    "id": "e647d10f91752002e7a4270662d79fef",
    "title": "春日怀白华园",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "樱桃花发吴溪香，客里看春黯自伤。",
      "可怀海燕差池羽，挟子翻飞归画梁。",
      "我家远在番禺县，此日春人事游宴。",
      "翡翠城边柳正垂，琵琶洲畔莺初啭。",
      "旧栽梅树玉堂边，我母折梅大士前。",
      "松风隔水吹朝梵，山月含霜照夜禅。",
      "一别乡园经四载，浮云舒卷弥沧海。",
      "五色明珠不肯投，千金匕首依然在。",
      "纷纷天下逐雌雄，安期枉去说重瞳。",
      "仙人本为苍生出，大道难令浊世容。",
      "楚客空知笑衰凤，叶公不解好真龙。",
      "徘徊歧路将何适，采采芳兰三叹息。",
      "弱弟虽承菽水欢，鲜民未尽耕渔职。",
      "鸿雁飞飞向塞天，谁怜落羽屡惊弦。",
      "弋人应念衔书苦，万里飘零非偶然。"
    ]
  },
  {
    "id": "e647d10f917520027090bf6285bf5379",
    "title": "张二丈画马送予出塞诗以酬之",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "我栖罗浮四百峰，十年学道师老龙。",
      "忽睹扶桑上红日，真人飞出药珠宫。",
      "迩来剑得白猿术，登台尝舞双芙蓉。",
      "清泉白石心已厌，慷慨欲游关塞中。",
      "怜君少小事游侠，智勇深沉慕荆聂。",
      "悲来每叩玉壶歌，酒酣频向南山猎。",
      "平生画出真骅骝，将寻天子昆仑丘。",
      "万里风沙开缟素，千群汗血骋王侯。",
      "今朝闻我天山去，停杯不觉泪如雨。",
      "可怜陌上握别时，桃花乱落黄鹂语。",
      "黄鹂睍睆不堪听，离家去国怨孤征。",
      "白草连天过鹿碛，黄云蔽日向龙庭。",
      "不是摩腾取贝叶，将同介子持长樱。",
      "叹君五十无知己，黄金散尽惭妻子。",
      "不能杖剑远相从，猿肱燕颔徒为尔。",
      "空将秃笔扫龙媒，送我直上单于台。",
      "神骏已居曹霸上，鹰腾肯让卫青才。",
      "纷纷世上皆凡马，如此骐驎空冀野。",
      "为君携出玉门关，戎王应奉千金价。",
      "秋夜悬军瀚海西，哀笳吹月马频嘶。",
      "此时思尔茅堂里，赋就铙歌待客归。"
    ]
  },
  {
    "id": "e647d10f917520029f42fa97d7ea29e7",
    "title": "歌赠金溪邹子",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "丈夫生世何坎坷，佯狂为奴谁识我。当年赁作向朱家，此日栖迟寻紫逻。",
      "云蒸龙变在何时，怜君白发亦成丝。君臣之义不可解，欲报何须国士知。",
      "国士雄才天所产，楚汉纷纷那在眼。子房本是烟霞人，万里青天任舒卷。",
      "舒卷何渺茫，登台飞羽觞。时哉双黄鹄，与尔相翱翔。"
    ]
  },
  {
    "id": "e647d10f91752002b77cd18eec6bc408",
    "title": "那旦道中作",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "孟秋九日寒无比，东西南北飓风起。",
      "阳春道上不可行，吹我仆夫僵欲死。",
      "有车既陷泥淖中，有马亦倒沟渠里。",
      "雨挟惊沙扑面飞，征人湿透苦无衣。",
      "黑云一片横天尽，红叶千种见日希。",
      "登高四望无烟火，白石苍苔滑杀我。",
      "但得天晴到夕阳，自有人家当道左。"
    ]
  },
  {
    "id": "e647d10f917520029f26246bd2289267",
    "title": "放歌别戴十一",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "今朝春暖桃花多，为君张宴烹明驼。酒酣慷慨高唱发，死生有命奈谁何。",
      "王孙当日出裤下，含羞忍耻非无故。北溟鱼起须扶摇，南山豹变繇烟雾。",
      "君今贫贱何须愁，才气无双天所留。庄蹻人肝可分食，伯夷薇蕨且莫忆。",
      "隐忍终酬国士知，深沉不必时人识。纷纷天下无贤良，豺虎皆化为侯王。",
      "我今挽弓三石强，欲射不射心彷徨。彷徨兮何极，临歧泪沾臆。",
      "王陵有母发垂白，遇难不能供子职。知君肝胆如青天，甘肥可托供朝夕。",
      "鹜鸟将搏先戢翼，圣人将动必愚色。丈夫所患独无身，我今且就朱家匿。"
    ]
  },
  {
    "id": "e647d10f91752002bf8af3f69cf0fda7",
    "title": "赠张损之",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "秦淮之水连青溪，君家芙蕖出水齐。",
      "性好丹青作花卉，含毫多在莲叶西。",
      "张颠白日老闲事，中散青霞郁奇意。",
      "画出芙蕖天下无，叶叶花花香扑鼻。",
      "旧院风流往日多，沙嫩清箫传寿歌。",
      "齐梁艳曲为君唱，求画芙蕖日夕过。",
      "长板桥边明月满，脱家十娘开别馆。",
      "枣花帘子卷晴云，邀画芙蕖香更薰。",
      "千钱一幅传都市，一时好手谁如君。",
      "只今王谢俱零落，青楼歌舞不复作。",
      "桃叶渡头空夕阳，东华园里无红药。",
      "君家寂寞在溪湄，南朝逸老无人知。",
      "顿杨二姓红颜尽，那有犀簪供画师。",
      "君且据梧复隐几，繁华销歇毋多悲。"
    ]
  },
  {
    "id": "e647d10f917520024d0d196ef807062a",
    "title": "药地禅师于青原得一瀑布名曰小三叠泉请予题长句",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "闻道青原新瀑布，奔飞绝似匡庐山。",
      "匡庐瀑布推三叠，一半移来烟雾间。",
      "大士无心偶开辟，挂出晴川数千尺。",
      "说法无烦玉麈挥，日夜雷声喧石壁。",
      "康王谷里水帘长，玉镜潭前白练光。",
      "昔予散发卧其下，洒面冰花凉复凉。",
      "黄岩更比石门好，香山亦有银河倒。",
      "天风吹断落彭湖，散作金波千万道。",
      "平生最爱是飞泉，处处飞泉弄紫烟。",
      "天台雁宕都奇绝，未若青原更可怜。"
    ]
  },
  {
    "id": "e647d10f91752002ff6d8467edebed4e",
    "title": "八月十八夕风雨歌",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "去年八月十八夕，前年八月十八朝。",
      "宝带桥边观串月，钱塘江上弄惊潮。",
      "今年此夕何萧索，秋雨泙澎沉月魄。",
      "万里银河水倒飞，千条瀑布天争落。",
      "吹笛空为壮士声，何时一战似雷霆。",
      "沙场后夜逢明月，会有葡萄醉卫青。"
    ]
  },
  {
    "id": "e647d10f91752002c2d18985bdc84383",
    "title": "题铁桥丈画鹰",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "铁桥老人七十五，画马画鹰力如虎。",
      "此幅角鹰何飞扬，汉代郅都非其伍。",
      "飒然恃出当秋天，林间不敢有毛羽。",
      "雕如车轮空作群，金眸玉瓜不如君。",
      "杉鸡竹兔方纷纷，何时一击开边云。"
    ]
  },
  {
    "id": "e647d10f917520028bd0f87c30df0443",
    "title": "赠卫山人",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "卫子兴来书自圣，鸾鶱凤举繇天性。",
      "弯弓昔作李将军，搦管今为王大令。",
      "虎豹雄姿可奈何，无因血战出朝那。",
      "林泉处处成高隐，丝竹时时间浩歌。",
      "我今学书费毫素，下马何时草露布。",
      "君家夫人笔阵图，与尔经营及迟暮。",
      "报恩况复有文章，经世何妨向烟雾。"
    ]
  },
  {
    "id": "e647d10f91752002186332c6141e0ee1",
    "title": "浮丘修禊作",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "朱明门户是浮丘，浮丘丈人昔此游。",
      "采药相携浮丘叔，时从洞里入罗浮。",
      "挹袖堂前花几处，春光一望消愁绪。",
      "云霞十里蜃楼台，锦绣三城龙子女。",
      "今晨上巳是佳晨，与客倾壶坐草茵。",
      "偏霸不须为武帝，清狂且复作仙人。"
    ]
  },
  {
    "id": "e647d10f91752002ceedf1b3416301c5",
    "title": "过长寿院",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "尉佗城边长寿里，古寺前临白鹅水。",
      "家家蕹菜有浮田，处处𩽲鱼归大市。",
      "钟磬声随山雨来，菩提坛接越王台。",
      "石门南对红楼出，珠浦西连绀殿开。",
      "师向人天无可说，诸方尽让琉璃舌。",
      "丹青一一是无生，词彩纷纷洞冰雪。",
      "自种花多灌美泉，头陀苦行在花田。",
      "不须天女频来散，终岁花开冬亦妍。",
      "林塘曲曲通潮汐，鸥鸟时来争坐席。",
      "童子欢娱足白鹇，老人变化多黄石。",
      "相对空天月上时，海光如见杖人师。",
      "曾分宝镜虽无用，欲举青莲亦有期。"
    ]
  },
  {
    "id": "e647d10f91752002c9e4e80f1b09fa62",
    "title": "送蜡石行",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "峨峨七尺嵩华身，峰峦不起已嶙峋。黄云之根白云蒂，色如蒸栗温且纯。",
      "展转豪家不得出，移来丈室辞埃尘。老禅摩娑日三四，苍松所化何轮囷。",
      "殉葬将同琐子骨，沙弥薰用戒香新。西府海棠梅绿萼，交阴左右当芳春。",
      "墨痕湿润少苔藓，虫书鸟迹长逡巡。英州玲珑似斧凿，天然输尔玉浑沦。",
      "东安旧令见忽夺，十夫难挽如有神。泣别空王向垢浊，齐奴金谷多青燐。",
      "东安县中富奇石，参天一一斧劈皴。崆峒穹窿诸石笋，君归何不随车轮。",
      "大峰小峰充囊橐，犹胜钜万未提银。我闻巴县陈石丈，临行石犀泣江滨。",
      "县中财物尽捆载，石犀独留何不仁。石丈当时亦爱石，巴县石皆充下陈。",
      "死时尸虫流户牖，石虽在旁如路人。噫吁嘻，石虽在旁如路人，会见汝卧当荆榛。",
      "匹夫只今尽怀璧，为官自合多奇珍。石兮好去休酸辛，不久复与高禅亲。",
      "九曜之石尚颠仆，马蹄践踏峨与岷。裨王苑囿委蔓草，菹醢未足谢吾民。",
      "蛟蜃子孙绝遗种，报施往往勤高旻。嗟尔一卷何足道，顽冥岂得长锦茵。"
    ]
  },
  {
    "id": "e647d10f91752002b70259aaaaee1fef",
    "title": "题李韶州种竹图",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "韶阳几载行无事，九郡如公真卓异。",
      "手种筼筜翠映空，鸾凰欲为神君至。",
      "琅玕截取作清箫，吹出元音满紫霄。",
      "冉冉重华仙驭降，纷纷韶石彩云朝。",
      "九成台畔行春早，甘雨随车禾麦好。",
      "孝慈更使竹多孙，六县讴歌慰尊老。",
      "朱轓露冕下佗城，贵倨应深捉吐情。",
      "有道岂须姝子告，多文犹恐使君轻。"
    ]
  },
  {
    "id": "e647d10f917520029fdc6e70939da2e8",
    "title": "扬州女儿行",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "扬州女儿雪花命，飘至炎天花不病。",
      "禺阳云气画为衣，珠海波光悬作镜。",
      "嫁得风流号璧人，关关绣颈日交亲。",
      "白发爷娘凭养老，生儿那得有金银。",
      "为妻不若为姬妾，抛掷红颜轻似叶。",
      "叶如桃叶有人争，王郎自解亲持楫。",
      "世上如无渔色人，阿翁岂免空箱箧。"
    ]
  },
  {
    "id": "e647d10f917520029fdc6e707150994c",
    "title": "扬州女儿行",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "贫家有女即银树，一朵琼花人竞娶。",
      "女儿嫌老不登车，泣向双亲泪如雨。",
      "阿娘好语慰妖娆，秘戏欢娱得几朝。",
      "此翁早遣黄泉去，更向豪家渡鹊桥。",
      "青春不误都繇汝，即使生儿何用举。",
      "桃花不惜傍枯杨，为展春图师素女。",
      "繇来鬼伯在扬州，催命家家红粉楼。",
      "少年尚可迎桃叶，老大休教买莫愁。"
    ]
  },
  {
    "id": "e647d10f91752002b46ce2e410979125",
    "title": "送尹生北上",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "虎门潮长催舟发，君行万里辞扬越。",
      "尊老京华启事时，殷勤省觐当双阙。",
      "荔枝蕉子酿酥醪，霜蟹雪螺多水膏。",
      "持献堂前复鲨翅，故乡风味及同曹。",
      "莞香朝夕薰衣服，生结清甜兼水熟。",
      "知燠知寒及自公，闻诗闻礼乘休沐。",
      "春诵秋弦太学中，能将三德教童蒙。",
      "仇香定得诸儒敬，郭宪元将六艺通。",
      "少年立身须及早，出事公卿先有道。",
      "赀郎未足累相如，辞赋何如铜臭好。",
      "一尊相送郁江湄，莫向莺花惜别离。",
      "越鸟怀南无远志，蛮骢归北有雄姿。",
      "为语故人王祭酒，翰苑朱吴诸好友。",
      "高怀倘不嚇鹓雏，应寄新诗来陇亩。"
    ]
  },
  {
    "id": "e647d10f91752002373f2227405bd05c",
    "title": "答李五稔",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "李五聪明近无比，示我奕诀有精理。",
      "自来奕数准图书，图生书克相表里。",
      "神尧作奕教丹朱，与羲画卦形神似。",
      "李五之奕今国手，京师让人恒九子。",
      "以吾学易知象数，画前所得惟心耳。",
      "君今久不事楸枰，天地杀机从此止。",
      "易尚生生造化心，以视围棋殊不尔。",
      "吾儒用阳老用阴，变诈岂足为纲纪。",
      "君今所学在至诚，大经大本期无倚。",
      "闭户静观天与渊，化育定知所终始。",
      "时时讲习有罗胡，阿兄亦契中庸旨。",
      "袒跣莫复争摴蒱，半日读书半隐几。",
      "况汝歧黄术亦精，为医岂惜居廛市。",
      "谁道仙人有玉壶，玉壶于我亦泥滓。"
    ]
  },
  {
    "id": "e647d10f917520023a12f18e021742e6",
    "title": "堂上行",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "堂上老人七十九，绝似麻姑能饮酒。",
      "白发垂垂亦至腰，梳头辄命梁鸾妇。",
      "小妇脔鸡鸡颇肥，大奴斸笋未曾稀。",
      "果甘最爱芭蕉实，花好时簪茉莉围。",
      "当轩一树沙梨熟，男女孙雏分亦足。",
      "画眉两两斗歌声，萱草纷纷争一束。",
      "骥子先教三字经，熊儿早诵九春曲。",
      "春来日比人间长，举杯劝日休飞光。",
      "听泉之妣百有四，沧洲处士八旬强。",
      "我今母子如能似，亦为吾族一祯祥。"
    ]
  },
  {
    "id": "e647d10f91752002af3a95ae3b0c62fd",
    "title": "画兰行",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "张公画鹰胜画马，兰竹尤精知者寡。",
      "兰师乃是程六无，竹亦仲昭始能写。",
      "写成辄乞我题诗，墨花如雨争淋漓。",
      "我欲学兰兰不就，馨香难寄所相思。",
      "多日湘累音响绝，紫茎绿叶无人说。",
      "枝枝画出亦离骚，仿佛潇湘见风雪。",
      "兰膏细共露华滴，兰芽乱向春泥茁。",
      "稏兰一箭五十花，罗浮生长美人家。",
      "花多人疑是蕙草，花少乃是真兰葩。",
      "为兰为蕙总芳芬，兰蕙繇来本一身。",
      "画手写多休写少，一花即是一幽人。"
    ]
  },
  {
    "id": "e647d10f91752002993fe6e238ff013b",
    "title": "乞砚行",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "羚羊峡东惟端溪，水岩之口临江低。",
      "石师匍匐下绝磴，中穿四洞先东西。",
      "使君最嗜紫云片，脚踏青天割为砚。",
      "青花细细似微尘，蕉叶白中时隐见。",
      "空蒙雨气成黄龙，欲散不散浮水面。",
      "猪肝淡紫方新鲜，带血千年色未变。",
      "中间火捺晕如钱，半壁阴沉望似烟。",
      "翡翠朱砂非一种，斑斑麻鹊点多圆。",
      "斯是水岩石中髓，水之精华结渊底。",
      "就中纯粹含乾德，纷纷脂玉惭肌理。",
      "入手温然暖若春，浮动心花兼意蕊。",
      "姑射冰凝总在神，昭仪膏滑那濡水。",
      "玉骨虽刚按似柔，生气周身无不靡。",
      "鸲鹆何须活眼多，云霞亦是空天滓。",
      "使君命匠细磨砻，中有三方最高美。",
      "其馀浸润水盘中，水碧金膏尽糠秕。",
      "分我东洞一大脔，似方非方非石子。",
      "纵横六寸甚端厚，蕉叶青花相间起。",
      "前者两片琢未成，赠我已与琼瑶似。",
      "使君割爱本非常，不贪为宝吾难已。",
      "连城之璧妄希求，腼颜未免秦人耻。",
      "何物能为十五城，赋诗适自呈媸鄙。",
      "使君作者本多才，笑我布鼓持当雷。",
      "不须狡狯凭诗笔，自有神明契合来。"
    ]
  },
  {
    "id": "e647d10f9175200251b2ff2653062986",
    "title": "寄薛二",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "君戴芙蓉冠，几日罗浮返。芝房白玉童，应笑学仙晚。",
      "我在天台读道书，春风三月怅离居。盈盈一片流花水，欲共琴高驾鲤鱼。"
    ]
  },
  {
    "id": "e647d10f9175200251b2ff26416d8165",
    "title": "寄薛二",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "东西二樵山，有如日与月。相望不相知，梦魂常恍惚。",
      "四百馀峰高复低，难将七十二峰齐。飞桥恨不长千丈，朝向东樵暮向西。",
      "东樵四百三十二峰，西樵七十二峰。"
    ]
  },
  {
    "id": "e647d10f91752002404b0760530b0863",
    "title": "夷门行",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "信陵当日救邯郸，毛薛诸公尽结欢。",
      "怅望夷门哀饮剑，逡巡函谷恨回鞍。",
      "魏王不信佳公子，醇酒美人终已矣。",
      "兵法空名宾客书，合纵未雪诸侯耻。",
      "大梁为君频驻马，燕赵萧条同泪下。",
      "荆卿一去无酒人，朱亥已没谁屠者。",
      "狐兔纷纷古市游，灌城早已知鸿沟。",
      "侯嬴不吊吊公子，遗墓苍茫何处求。"
    ]
  },
  {
    "id": "e647d10f91752002404b0760965ccc0f",
    "title": "夷门行",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "自迎监门劳玉趾，引车回入大梁市。",
      "从骑皆惊骂小人，岂知嬴乃为公子。",
      "刎颈送君君勿悲，为酬晋鄙血淋漓。",
      "效命只须进朱亥，报恩况复得如姬。",
      "卖浆博徒贤似汝，殷勤问步频相许。",
      "天下无双是妄人，平原多客空豪举。",
      "威名尽出抱关人，率领诸侯遂抑秦。",
      "末路可怜长夜饮，东门草蔓失城闉。"
    ]
  },
  {
    "id": "e647d10f917520025e9f18b80bb0ecc1",
    "title": "易水行",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "荆卿匕首渐离筑，诸侯宾客一时哭。",
      "筑声总为故人悲，下报知交擿不迟。",
      "白首相要在一死，缟冠相送未多时。",
      "生劫宁因燕太子，深雠多为樊于期。",
      "风雨萧萧生易水，一歌直与招魂似。",
      "吾家渐离应与俱，彼竖舞阳安用此。",
      "亦知此去事无成，争奈田光一死轻。",
      "剑术虽工亦何益，丈夫原不为功名。"
    ]
  },
  {
    "id": "e647d10f91752002c0bdfb9c35099cca",
    "title": "博浪行",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "一声震动惊秦始，猛过当年椎晋鄙。",
      "山东豪俊尽生心，圯上老人应不喜。",
      "英雄坚忍事方成，徼幸何须学庆卿。",
      "副车误中知天意，要使沙丘载臭行。",
      "扶苏不得作天子，总在沙丘龙一死。",
      "可怜百万死秦孤，只有赵高能雪耻。",
      "赵高生长赵王家，泪洒长平作血花。",
      "报赵尽倾秦郡县，报韩只得博浪沙。"
    ]
  },
  {
    "id": "e647d10f91752002e82607431f6bec11",
    "title": "垄上行",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "耕夫有志如鸿鹄，一夕丹书发鱼腹。",
      "天教狐啸起英雄，遂使雌雄争逐鹿。",
      "壮士生当举大名，身作陈王事乃成。",
      "分兵徇地多秦敌，一一诸侯尽膝行。",
      "所置将军尽豪杰，纷纭竟使强秦灭。",
      "驱除已是霸王威，发难何殊汤武烈。",
      "戍卒能为天下倡，何辞一战殉沙场。",
      "第一功归汉高帝，无双不数楚真王。",
      "汉业皆因张楚业，千秋砀上陈馨香。"
    ]
  },
  {
    "id": "e647d10f91752002eead4ea67a3a4310",
    "title": "临邛行",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "临邛令前请奏琴，王孙有女能知音。",
      "一曲艳歌传绣户，无端挑起凤凰心。",
      "侍者殷勤通彼美，风流放诞那能已。",
      "罗敷不肯见金夫，文君苦欲依才子。",
      "临邛还作酒家胡，脸际芙蓉绝代无。",
      "钱多会数黄金错，丝短能提白玉壶。",
      "雍容时浣锦江水，慷慨或裂红罗襦。",
      "嫁时衣物俄分与，家童钱帛兼无数。",
      "归向成都作富人，宫商一任勤綦组。",
      "子虚有赋无知者，一日声名动金马。",
      "心存风谏本离骚，靡丽曲终方奏雅。",
      "大人颂成欢至尊，飘飘气欲凌寒门。",
      "生幸长卿共时代，得闻仙道齐轩辕。",
      "长门复幸陈王后，一赋能令恩似旧。",
      "金与文君取洒来，不为长卿作婚媾。",
      "茂陵求女成荒淫，非关妾妒绿衣深。",
      "只为君多消渴疾，凄悲故作白头吟。",
      "自君为郎每称病，草木书成图养性。",
      "两意俄分乌鹊栖，一心未毕鸳鸯命。",
      "为君羞看女贞花，为君羞对离鸾镜。",
      "同衾共枕方须臾，忍教燕婉成蘧蒢。",
      "鲤鱼离蓰亦有尾，鸳鸯缠绵将有雏。",
      "妾身自同山上雪，君心好似云间月。",
      "月肯回光阙复图，雪益含辉彻肌骨。",
      "意气如何让妇人，凤凰始终须一身。",
      "永托孳尾言尚在，愿为比翼长相亲。"
    ]
  },
  {
    "id": "e647d10f9175200203d548a9238f4e1b",
    "title": "酥醪村作",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "梅花村北酥醪村，家家争酿梅花魂。",
      "梅花与酒一时熟，香吹罗浮当朝暾。",
      "山人嗜酒日沉湎，醉来跌破苍苔痕。",
      "大嚼梅花贪醒酒，消渴之藤穷株根。",
      "麻姑酒田亦不远，往来垆侧常鲸吞。",
      "麻姑要诗作酒价，一篇动挥千万言。",
      "抚掌大笑李太白，眼花落井空昏昏。",
      "酒星堕地不归去，化为酒泉长崩奔。",
      "文章亦与酒泉似，波涛汹涌倾龙门。",
      "白头潦倒每一石，螟蛉果裸淳于髡。",
      "呼吸水露作玄碧，骖驾飙车凌昆仑。"
    ]
  },
  {
    "id": "e647d10f9175200256dc75cfc37535e8",
    "title": "赠尹学博",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "广文先生居崖州，乃在琼南天尽头。",
      "洞天大小日觞咏，且喜海外有丹丘。",
      "学田颇有槟榔树，椰子之林租可收。",
      "白椰浆清黄椰浊，消渴日饮如黄流。",
      "槟榔花甜胜于子，回甘不用南扶榴。",
      "崖人沐浴汝膏泽，诗教亦稍知温柔。",
      "渐将礼义变蛮俗，更使文章为脯修。",
      "十年不迁崖人喜，贤师教化天所留。",
      "道行岂惜浮涨海，官贫亦胜为黔娄。",
      "橐中沉速定多少，与黎相易惟肥牛。",
      "黎娘爱针及红布，持之易香长满篝。",
      "好香亦未损清德，君于五指还冥搜。"
    ]
  },
  {
    "id": "e647d10f91752002faa927a9d155e658",
    "title": "梅花叹",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "今岁南天太暄暖，梅花瘦损无肌肤。",
      "梅花命苦要寒冻，多食风雪方肥腴。",
      "一朵开残始一朵，未开已落无根株。",
      "檀香玉蝶半成蜕，葳蕤不得长黄须。",
      "多因绝粒少膏润，长饥遂成山泽癯。",
      "姑射枉称似处子，留侯久已非美姝。",
      "经旬僵卧委篱落，珠玉咳唾谁沾濡。",
      "安得惊精一含嚼，紫圭成烟俄复苏。"
    ]
  },
  {
    "id": "e647d10f9175200204351d9779044d6d",
    "title": "擂茶歌",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "东官土风多擂茶，松萝茱萸兼胡麻。",
      "细成香末入铛煮，色如乳酪含井华。",
      "女儿一一月中兔，日持玉杵同虾蟆。",
      "又如罗浮捣药鸟，玎珰声出三石洼。",
      "拂曙东邻及西舍，纤手所作喧家家。",
      "以淘粳饭益膏滑，不用酒子羹鱼虾。",
      "味辛似杂贲隅桂，浆清绝胜朱崖椰。",
      "多饮往往愈腹疾，不妨生冷长浮瓜。",
      "我来莞中亦嗜此，岕菘欲废春头芽。",
      "故人饷我日三至，丝绳玉壶提童娃。",
      "为君餍饫当湩酪，力法归教双鬟丫。"
    ]
  },
  {
    "id": "e647d10f91752002b6e5c68b3d2b4a68",
    "title": "为广州太守刘公寿",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "使君露冕来仙城，吏人亲爱同翁卿。",
      "九郡诸侯奉师表，百蛮髦士钦仁明。",
      "中郎三十已开府，我公春秋日未午。",
      "生朝恰值小春阳，梅花万枝献神父。",
      "珠江开学希文翁，养正殷勤作圣功。",
      "子弟弦歌沐膏泽，大夫兰芷香童蒙。",
      "讲堂右肱有楼阁，假我卑栖欢燕雀。",
      "何殊解榻为周璆，直教隐几同南郭。",
      "南中文献君所留，斯楼依稀文选楼。",
      "言谈林薮端在此，文章渊府更何求。",
      "君侯政教两称善，去岁嘉禾应复见。",
      "化如时雨沾天乔，润似黄河被畿甸。",
      "兹晨负喧冬春交，使君帡幪先草茅。",
      "贱子自惭鸠性拙，身依召公有鹊巢。",
      "鲙鲤盘行及张仲，燕喜为侯陈雅颂。",
      "岂弟自膺眉寿多，不用罗浮芝草送。"
    ]
  },
  {
    "id": "e647d10f9175200260921eda3ff5897d",
    "title": "卢亭",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "老万山中多卢亭，雌雄一一皆人形。",
      "绿毛遍身只留面，半遮下体松皮青。",
      "攀船三两不肯去，投似酒食声咿嘤。",
      "纷纷将鱼来献客，穿腮紫藤花无名。",
      "生食诸鱼不烟火，一大鲈鱼持向我。",
      "殷勤更欲求香醪，雌者腰身时袅娜。",
      "在山知不是人鱼，乃是鱼人山上居。",
      "编茅作屋数千百，海上渔村多不如。",
      "卢循苗裔毋乃是，化为异类关天理。",
      "或有衣裳即古人，避秦留得多孙子。",
      "我亦秦时古丈夫，手携绿毛三两姝。",
      "只因误餐谷与肉，遂令肥重非仙癯。",
      "卢亭羡尔无拘束，裸国之人如可畜。",
      "猩猩能言虽不如，彼却未离禽兽族。",
      "鱼人自是洪荒人，茹腥饮血何狉獉。",
      "我欲衣裳易鳞介，尽教蛙黾皆吾民。",
      "自古越人象龙子，入江绣面兼文身。",
      "腼然人面能雪耻，差胜中州冠带伦。",
      "觞乃豆肉且分与，期尔血气知尊亲。"
    ]
  },
  {
    "id": "e647d10f91752002dc1889d95b2ee8f9",
    "title": "鱼子行",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "谷雨𩼔，清明鲤，相逐雌雄贪咬子。",
      "鱼子争乘春水生，鱼花却让西江美。",
      "鱼花一一似桃花，红漾春潮乱绮霞。",
      "九江人尽鱼花户，解漉鱼花向海沙。"
    ]
  },
  {
    "id": "e647d10f91752002fc8039710b8133a3",
    "title": "蚺蛇行",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "蚺蛇吞人方半吞，两手死攀松树根。",
      "一夫往救不量力，蚺蛇钩取如束薪。",
      "牛将两角与抵触，鳞甲溃裂膏血喷。",
      "人虽吐出已半死，一月僵卧亡精魂。",
      "牛兮汝乃能救人，两人沾汝父母恩。",
      "天生义勇少人有，牛兮绝胜血气伦。"
    ]
  },
  {
    "id": "e647d10f91752002e1a4bbf1b7802765",
    "title": "刘仙岩",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "高高城外风门岭，仙女岩扉时倒影。",
      "水盂朝吐白云香，石镜暮含明月冷。",
      "黑米成珠旧日粮，玉浆如乳谁家井。",
      "闻道瑶姬绝世姿，芙蕖早把铅华屏。",
      "绿眉卢女画当心，鬒发丽英披至颈。",
      "云母丹成即上仙，紫鸾衔得书来请。",
      "罗浮自古女仙多，知与鲍姑为首领。"
    ]
  },
  {
    "id": "e647d10f917520021b9c53d2733953be",
    "title": "徭歌",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "盘瓠荒祠盘瓠峒，诸徭男女歌相送。",
      "裙衫染黑大家同，绒绣花连大头凤。",
      "峰田火粒早收成，为赛社王多酒瓮。",
      "山狸肌作木瓜香，竹鼬肉如绵絮松。",
      "官催刀税到兰和，绝嫩鹿茸先纳贡。"
    ]
  },
  {
    "id": "e647d10f917520021c3f12574e6aca45",
    "title": "水车",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "江中栅松纷无数，奔流横截相支柱。",
      "要令江水尽湍急，势似惊滩石龃龉。",
      "松身入水苦不朽，老龙一一皆锥处。",
      "即枯尚裹霜鳞甲，断节膏流未成土。",
      "何年五鬣失轮囷，潜无首尾谁知汝。",
      "槎枒但有齿角用，纵横水中若钩距。",
      "水车因尔得旋转，昼夜轮翻起风雨。",
      "一车灌田四十亩，槽槽相接输甘乳。",
      "舟人最苦水车多，上车下车色无主。",
      "车车渐高高入云，车尾车头争鼓舞。",
      "身强撑折湾湾篙，篙势有如大黄弩。",
      "水浅不苦苦水深，雨多久已迷洲渚。",
      "从阳向少乾旱忧，岁岁有收盛禾黍。",
      "估人来往水车旁，各奋长篙助公姥。",
      "我行虽觉此路艰，终爱水车利农圃。",
      "丈人抱瓮一何愚，岂知桔槔施已普。",
      "圣人制器因自然，机事前民从上古。",
      "绝圣弃智非神明，大巧斯为道所取。"
    ]
  },
  {
    "id": "e647d10f9175200238852f5fc63ba498",
    "title": "从化县斋有古松一株见而叹之",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "古松一树愁拘束，生长县斋非空谷。",
      "贪与仙人吏隐同，女萝亦免樵苏辱。",
      "臃肿偏多鳞甲开，知是龙身不敢触。",
      "枝柯多节或空心，膏流未免因肥沃。",
      "官闲一日三摩娑，自汲寒泉与洗浴。",
      "松花春熟入怀香，黄多绝胜金如粟。"
    ]
  },
  {
    "id": "e647d10f91752002604a9ef4ae8cd6f7",
    "title": "送沙子雨往安南",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "闽粤奇人沙起云，茫茫浮海凌秋雯。",
      "扬帆直入大鳅腹，晞发欲就扶桑暾。",
      "琉球日本一再至，萨摩长揖诸郎君。",
      "倭奴宝刀日在手，暹罗火春时濡唇。",
      "片脑炎油结欢好，红毛白丹通殷勤。",
      "长沙石塘逐潮势，诸番往来犹苦贫。",
      "身与人鱼互出没，昆仑舶小波长吞。",
      "掣鳌欲学古公子，射蛟不数飞将军。",
      "东西二洋若平地，蓬瀛诸岛诚微尘。",
      "舍舟忽然辞海若，日南首路摩金邻。",
      "前年已抵交阯界，鬼门关阻愁逡巡。",
      "有兄久为安南客，白头未归含酸辛。",
      "脊令急难冒凶险，御侮欲批修蛇鳞。",
      "古森先谒四峒主，山深箐密防狉獉。",
      "摩挲铜柱古斑驳，伏波血汗馀苔文。",
      "马流丁口尽汉种，黄褟一一神华民。",
      "麋泠双女化燐火，西屠诸王无馀魂。",
      "蛮逻至今畏新息，岁时腠腊陈椒芬。",
      "匍匐不敢庙门入，国王徒跣先其臣。",
      "白马衔中亦有庙，象来蹴踏身俄焚。",
      "文渊威灵亘绝徼，中华长城凭一身。",
      "交人亦尚汉冠带，虽然被发知人伦。",
      "裒衣广袖耻左衽，旃裘不肯同吐浑。",
      "君行喜得暂束发，网罗马尾重包巾。",
      "光光髻子叠纱帽，纵横玉簪含花薰。",
      "大樾国中奋才藻，侏离酬和宁无人。",
      "美娘香蜡日膏沐，素趺乱踏桃花梱。",
      "媚人更多鬼子女，鬒发苦拭杯盘银。",
      "君行见兄即返马，此邦淫蛊多妖氛。",
      "男女同川兼鼻饮，伤无礼义教持循。",
      "谁当恢复此疆土，三百年来哀沉沦。",
      "三杨王通罪莫逭，王者无外宁不闻。",
      "金标岂是南极界，象林忍使茅长分。",
      "夷椎踉跄畏铁骑，巨象丘山偏崩奔。",
      "交鎗宁如我长技，丛雷大炮摧千群。",
      "君行更为熟形势，为图山川穷嶙峋。",
      "唐蒙奇道在掌股，邓艾裹毡当有神。",
      "竻竹之城难负固，铜柱易折如枯薪。",
      "先臣文简与文敏，两公硕画行须遵。",
      "招降兼用邳离策，还同永乐重平陈。",
      "倔强自娱亦已久，逋诛宁识天朝恩。",
      "与黎皆在我心腹，虽有血气殊尊亲。",
      "虎豹累朝驱未得，魑魅随在皆甘人。",
      "君今盛夏触炎暑，钦州取道沿江濆。",
      "帆扫牙山行十日，笑冲烟瘴香氤氲。",
      "丈夫万里若几席，倏忽即可穷九垠。",
      "鸿蒙爵跃恣所往，列子御风随天轮。",
      "浮游直出天地外，猖狂岂暇忧迷津。",
      "况乃居之亦何陋，夷中尽可图功勋。",
      "猿狙既好周公服，未应犷悍长难驯。",
      "祖宗郡县旧赤子，弃若弁髦伤吾仁。",
      "彼中已尝被声教，夫子犹能尊大绅。",
      "居行且与说词赋，挥洒翰墨争清新。",
      "镇蛮铜鼓尽作铭，大书一一传九真。"
    ]
  },
  {
    "id": "e647d10f91752002c139237fc788e16c",
    "title": "石公石姥歌",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "两石湖边号公姥，状似老人何伛偻。何事双双化石来，多情不肯归黄土。",
      "从来化石因望夫，武昌贞妇无处无。男子何因亦化石，鸳鸯相对为欢娱。",
      "东向石公拜，汝岂谷城旧精怪。不然汉代修羊公，故向君王作狡狯。",
      "西与石姥语，汝岂秦时采螺女。巫山十二芙蓉中，亦有望夫峰似汝。",
      "我今学仙仙未成，愁将体魄归泉扃。他年亦欲化为石，恨无比肩一娉婷。"
    ]
  },
  {
    "id": "e647d10f91752002bae16a6fbbf93103",
    "title": "追答王学士庐山篇见赠之作",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "我昔庐山寻瀑布，香炉峰上披烟雾。",
      "白云无事早知还，欲共渊明奋高步。",
      "渊明醉石横溪边，九叠屏风三叠泉。",
      "饮酒正怜重九日，闻钟忽悟远公禅。",
      "吾心皎皎如秋月，照映寒潭无可说。",
      "何妨变化若浮云，自有光辉含积雪。",
      "沙门束教非高士，吾今况尚为人子。",
      "养母宜耕十亩田，求人欲著三朝史。",
      "简君旧赠庐山篇，庐山回首泪潺湲。",
      "遗民此日成通隐，啸傲王侯亦偶然。"
    ]
  },
  {
    "id": "e647d10f91752002deb218c64754d32d",
    "title": "听琴歌",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "匡庐瀑布三千尺，飞入琴中如霹雳。",
      "苏门仙者听无声，一任崩云兼裂石。",
      "峄阳桐树尔何求，不遇箫韶返故丘。",
      "明月从来不妄照，孤云何事亦群游。"
    ]
  },
  {
    "id": "e647d10f91752002593dd7a61a69c11b",
    "title": "锦石歌为梁芝五作",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "匹夫守志如磐石，采山饮河聊自适。",
      "五色文章世不怜，散作金膏和水碧。",
      "梁芝拾得满数斗，云自铜陵大江口。",
      "他年持献女娲来，西北天倾复何有。"
    ]
  },
  {
    "id": "e647d10f91752002fb0bb4d7dd246e57",
    "title": "题伍子胥传赠友",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "丈夫忠孝难两立，此身一死真可惜。",
      "雪耻当为伍子胥，归仇莫作徐元直。",
      "鹿生于野命系庖，时危那得适乐郊。",
      "干将大阿不自握，为人所戮非英豪。",
      "君今何为恋儿曹，及时建钺拥旌旄。",
      "骑虎之势不可下，负恩人是报恩者。"
    ]
  },
  {
    "id": "e647d10f917520021f1333112eb44351",
    "title": "题卫叔卿博台",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "昭王旧作钩梯处，武帝尝求博戏人。",
      "羽盖云车何婀娜，花台石笋复嶙峋。",
      "强梁自贵欲相臣，何足误之大道真。",
      "紫芝老父曾逃汉，飞兔先生亦却秦。",
      "紫雾蒙蒙绝壑里，闲持六箸对天神。"
    ]
  },
  {
    "id": "e647d10f9175200228a92490102d0996",
    "title": "玉女峰观洗头盆作",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "东峰傍削一高台，玉女常乘白马来。",
      "玉盆潜通黄河水，鬒发沐罢光徘徊。",
      "我来日月荡精魄，飞蓬自愧无膏泽。",
      "黄陵昔恋湘君祠，太华今怜玉女宅。",
      "圣贤发愤诗三百，风雅洋洋多好色。",
      "公子应知憔悴人，三闾非是荒淫客。"
    ]
  },
  {
    "id": "e647d10f91752002daa71d775cacf7f4",
    "title": "题王山史独鹤亭",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "仙人骐骥是胎禽，千岁丹砂入顶深。",
      "闻尔浮丘能相鹤，孤飞忽至华山阴。",
      "华山三峰削青天，白帝金精育大贤。",
      "黄河万里入胸臆，文章一泻如云烟。",
      "我本罗浮五色鸟，化为仙人出炎峤。",
      "狂歌不逐衰凤游，高举时蒙斥鴳诮。",
      "闻君好鹤鹤亭居，九皋清泪为君娱。",
      "携持杯杓来相就，骖驾烟霞遂共驱。",
      "共驱直向华山巅，鹤兮起舞何翩翩。",
      "衣裳皎若玉井莲，何殊玉女临樽前。"
    ]
  },
  {
    "id": "e647d10f917520028633cf9f828b5ed6",
    "title": "饮王氏漱园醉赋",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "华山山口云茫茫，寻君台馆玉泉傍。",
      "闲挥玉麈论秋水，庄襟老带何清狂。",
      "朝邑美人善歌舞，荆州处士能壶觞。",
      "飞扬且任神龙性，温柔何羡白云乡。",
      "白云变化何时息，人生寿命有时极。",
      "努力读书与好色，明星玉女日侍侧。"
    ]
  },
  {
    "id": "e647d10f917520027ce4d2f4ebd0b171",
    "title": "丙午夏日将同李天生之雁门道过蒲城饮米侍御园亭即事有赋",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "蒲城六月火云高，行人飞鞚寻东皋。",
      "大夫射雉有遗处，台榭阴阴风雨聚。",
      "金粟堆南问二陵，尧山谷口迷千树。",
      "主人骢马早归来，敕赐芙蕖对客开。",
      "前席少年筹汉罢，上林高士望京回。",
      "惊鸿流雪慰摧颓，醉挥漫水入金杯。",
      "同心藕使冰盘满，并蒂花教玉管催。",
      "织女多情银汉度，匏瓜无匹心相妒。",
      "失志聊为声色荒，求仁不被神仙误。",
      "歌长烛短夜无多，明朝秦晋阻黄河。",
      "雁门深入胡天雪，回首西方忆绮罗。"
    ]
  },
  {
    "id": "e647d10f9175200207567d33fa770f32",
    "title": "古丈人洞草堂歌",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "丈夫非仙人，毛女亦高士。相携向白云，欲学采薇子。",
      "天生两洞如鸳鸯，西临太华东首阳。女萝飞花蔽洞口，双栖人在洞中央。",
      "草堂之中何所望，有美一人持玉浆。巨灵掌上石楼长，水帘卷起见明妆。",
      "草堂之中何所服，石髓金精满岩谷。古松千岁吐奇光，夜如荷花昼牛目。"
    ]
  },
  {
    "id": "e647d10f91752002dad4a8aa7afc1c39",
    "title": "田三丈席上歌",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "今夕何夕醉频阳，王剪祠前堪断肠。",
      "美人一双紫鸳鸯，愿随长风共翱翔。",
      "秦筝慷慨西气溢，燕歌变转南魂失。",
      "佳丽须归楚些人，神仙肯作湘累匹。",
      "往日人传好色名，南求交趾东辽城。",
      "交州美人珠鬘送，辽阳美人貂裘迎。",
      "只今祋祤情难已，温其如玉惭君子。",
      "羽钗既挂远游冠，牙床敢展合欢被。"
    ]
  },
  {
    "id": "e647d10f91752002e21177c516f97712",
    "title": "雁门送客",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "君在雁门北，我在雁门南。雁门八月纷霜雪，何事征夫系玉骖。",
      "桑乾水绕长城远，句注山含秋色晚。塞女吹残觱篥声，举杯劝尔江南返。",
      "江南春色在君家，早将妻子别龙沙。楼台更向秦淮曲，日对夭桃几树花。"
    ]
  },
  {
    "id": "e647d10f9175200224e81f0996760d5f",
    "title": "送孙丈归黄山",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "君何不向黄山归，君家有松大十围。松外一天云气湿，松间百道瀑泉飞。",
      "我思三十六翠屏，复爱松兮长青青。安得随君入杳冥，君为免丝我茯苓，相与松兮至千龄。"
    ]
  },
  {
    "id": "e647d10f9175200224e81f093138eaf0",
    "title": "送孙丈归黄山",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "去年东岳兼西岳，来往真如天际云。今日黄山游不得，三十六峰空待君。",
      "君归好向汤泉浴，曾见骨青而髓绿。容成教以驻年方，服食虚无坐紫床，道成相与随轩皇。"
    ]
  },
  {
    "id": "e647d10f91752002dd5b5754a3667016",
    "title": "乌蛮大滩谒伏波将军祠代景大夫作",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "乱石截流数千里，大石生人小石死。",
      "水小不险水大险，穿舟最患石齿齿。",
      "水石喧阗斗不开，水崩石裂声如雷。",
      "两岸青峰随帆转，一滩白鸟逐篙回。",
      "滩名乌蛮最险恶，伏波往日曾疏凿。",
      "功同神禹合俎豆，有庙巍巍镇瓯骆。",
      "瓯骆至今遵约束，岁时庙下祭旗纛。",
      "祠中铜鼓铸马馀，银钗叩击蛮风俗。",
      "麋泠双女僭为王，将军破贼威扬扬。",
      "双植金标临涨海，七腰银艾到炎荒。",
      "神灵终古槎江在，巨石依然排壁垒。",
      "湍流赑怒状军声，势逐牂牁东入海。",
      "两江黔郁此朝宗，我溯惊涛欲上邕。",
      "千篙日与雷霆战，万马横当水石冲。",
      "调兵东征苦不速，番禺九郡未恢复。",
      "遇主徒希马伏波，委身未遇刘文叔。",
      "将军际会本非常，我忆重兴二十霜。",
      "扫荡南交待□命，邀君灵宠早还乡。"
    ]
  },
  {
    "id": "e647d10f917520023f33318bce13f559",
    "title": "秋夜恭怀先业师赠兵部尚书岩野陈先生并寄恭尹",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "惊风吹折扶桑柯，白日惨惨沉沧波。",
      "无数哀猿啼不止，美人回首泪滂沱。",
      "曾将九辩吊沅澧，长夜悠悠雪千里。",
      "招魂何处告巫阳，被发空然呼上帝。",
      "忆昔从师粤秀峰，授书不与经师同。",
      "捭阖阴谋传鬼谷，支离绝技学屠龙。",
      "天下山川能聚米，壮夫词赋薄雕虫。",
      "小子生年方十五，意气飞腾思食虎。",
      "喷玉才蒙伯乐看，追风便向天墀舞。",
      "天墀春暖彩云开，帝乘玉辇陪京来。",
      "万里江清鳷鹊观，六朝花发凤凰台。",
      "夫子忧时双鬓白，频献重兴三十策。",
      "不从魏绛拟和戎，遂与贾生为逐客。",
      "唾壶击破愁心多，君父仇雠将奈何。",
      "长缨不许终军请，黄鹄谁令翁主歌。",
      "九鼎茫茫沉泗水，六龙冉冉出蓬婆。",
      "奔走中原殊未已，孤臣泪作黄河水。",
      "东渡徒劳舣棹心，南巡未雪胶舟耻。",
      "巫咸终合作波臣，智伯何曾知国士。",
      "国士纵横不可当，平生裤下多侯王。",
      "但教死去图麟阁，不愿生还挂鹊章。",
      "一呼市井千人战，广州城下兵如电。",
      "半月连营虎豹屯，六花奇阵鸳鸯变。",
      "先锋已拔骨都旗，后劲全消当户箭。",
      "岂意军无三日粮，马衔枯骨士金疮。",
      "频杀美人来飨士，美人花映蛾眉长。",
      "天心何故邻□子，国步迍邅今若此。",
      "长留正气为山河，空有神光照箕尾。",
      "惭予亡命奔天涯，误掷千金博浪沙。",
      "穷途不得尺寸柄，髡钳为奴卖朱家。",
      "朱家豪侠倾四澥，堂前宾客如云会。",
      "卜夜聊为歌舞欢，探囊尚有孙吴在。",
      "向秀难听长笛哀，伯牙欲把鸣琴碎。",
      "鸣琴碎兮我心苦，西山采薇将何补。",
      "翠华缥缈苍梧烟，玉佩飘零洞庭雨。",
      "枫叶萧萧二女祠，芦中穷士寒无衣。",
      "白头渔户沧浪去，麦饭壶浆欲待谁。"
    ]
  },
  {
    "id": "e647d10f91752002e573e50af528a3c0",
    "title": "长歌为玉龙子寿",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "蒲桃美酒金叵罗，银盘堆炙高嵯峨。请君酣饮当秋月，世上功名奈尔何。",
      "月出凉州雪海涌，琵琶羌笛闲相弄。卫霍鹰扬自有时，荆专狗盗终何用。",
      "我有纯钩一雌雄，三金吐焰芙蓉同。纷纷虎豹不足刺，出天入地如飙风。",
      "自从搀枪犯帝阙，四渎波翻天柱折。包胥恸哭无人闻，勾践深冤难自雪。",
      "因之游心八阵盘，奇正相生环无端。龙蛇变化在掌握，全师一掷非所安。",
      "狐裘蒙茸垂锦带，遨游东走邯郸外。倾家交结高阳徒，燕姬酒楼争摴蒱。",
      "千山杀气渔阳惨，五夜笳声大帐孤。逢君沙漠至，意气相欢呼。",
      "长兄张子房，小弟周亚夫。肝肠剖出如白日，太山一诺堪捐躯。",
      "岁月滔滔若流水，忽别江南数千里。天心不肯厌□孥，世态那能留国士。",
      "我如梅福弃妻子，蓬头垢面栖吴市。桃花春满会稽山，鼓棹南湖苍翠间。",
      "凭谁寄语鸱夷子，载取西施月下还。西施还兮一携手，逢君忽在胥山口。",
      "衣服犹沾马汗红，风流不减虬髯秀。莫嫌三十犹沉沦，夷门曾有抱关人。",
      "才似文渊不惜老，美如曲逆宁长贫。看花且乘青雀舫，朝斗且戴华阳巾。",
      "悬黎追琢始成器，豫章郁结方有神。天生我技能穿杨，时来三箭谁能当。",
      "汉贼繇来不两立，男儿岂必封侯王。瓶中况有丹砂在，只须功成便翱翔。"
    ]
  },
  {
    "id": "e647d10f917520021725462ea256920d",
    "title": "四孝烈",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "黑云沉沉压城隅，城中食尽雀鼠无。谁其死守右骨都，饥来脍人为朝餔。",
      "可怜窈窕三罗敷，肌如冰雪颜如荼。再拜乞充君庖厨，解妆请代姑与夫。",
      "妾年尚少甘且脆，姑与夫老肉不如。请君先割妾膏腴，味香不负君刀殳。",
      "食之若厌饫，愿还妾头颅。姑老夫无子，妾命敢踟蹰。",
      "有女年十馀，缇萦亦不殊。哀求赴汤镬，保父千金躯。",
      "保父千金躯，泉下报章渠。无嫌女身小，一饱只须臾。",
      "须臾饱亦可，章渠单杀我。天生娇女身，为君供鼎俎。"
    ]
  },
  {
    "id": "e647d10f91752002130bcb510e955c27",
    "title": "梦马歌",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "张侯十六勇无敌，锦衣玉貌乌孙识。",
      "千金买得大宛骝，骑出沙场人辟易。",
      "挥鞭曾跃三重河，势如天边紫电过。",
      "羌儿万箭射不得，死生可托征蓬婆。",
      "一朝汗血用忽竭，君恩难报徒呜咽。",
      "玉勒金羁委草莱，龙鬐凤臆埋冰雪。",
      "英雄无命自古伤，驽骀寿比骐驎长。",
      "嗟子功名终不偶，归耕海上泪浪浪。",
      "髀里肉生悲老大，虚拟封侯如拾芥。",
      "霸陵醉尉时相侵，榆次博徒尝见卖。",
      "秋宵木叶飘寒庭，苞衣肉酪心不平。",
      "弯弓欲射天山月，拔剑难斩被头星。",
      "长夜悠悠何时旦，君父仇雠不可缓。",
      "梦中忽在白龙堆，追风千里飞龙媒。",
      "细看乃是旧乘骏，玉花朱鬣气雄哉。",
      "初交冲破沮渠阵，横行踏倒赫连台。",
      "双瞳黄金蹄碧玉，闲向长城窟中浴。",
      "圉人乃是诸降王，日喂焉支花百束。",
      "阴风吹帐雪纷纷，魂去魄来瀚海濆。",
      "死葬黄沙犹恋主，生为红粉更依君。",
      "繇来良骥感一顾，赤兔当年殉吕布。",
      "愿君努力更临戎，厉鬼还能相夹辅。"
    ]
  },
  {
    "id": "e647d10f91752002c78f495fd65459c8",
    "title": "义象行",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "将军来从夜郎天，万里旌旗横海边。",
      "左右名王膏玉斧，西南君长执金鞭。",
      "因之问罪尉佗国，兵胜繇来骄气作。",
      "美女聊为歌舞欢，谋臣白有孙吴略。",
      "营中何物高嵯峨，十四雄象相荡摩。",
      "久向滇池习斗战，凭之触敌计良善。",
      "蛮奴一下紫金钩，蹴踏沙场山岳转。",
      "岂意中宵敌溃围，不诛庄贾损军威。",
      "至尊方有平城厄，丞相频从泸水归。",
      "谁言不败繇天幸，自是无功因数奇。",
      "神龙失水困蝼蚁，往日风雷嗟已矣。",
      "梅鋗关上阵云崩，伏波祠前鼓声死。",
      "象兮尽入橐驼群，口衔苜蓿泪纷纷。",
      "蕃雏骑向天山道，汉使愁看黑水滨。",
      "中间一象独不驯，天子曾封为将军。",
      "势每奔腾蹂万马，声如暗哑废千人。",
      "曾击长沙城阙碎，如虎如熊谁不爱。",
      "皇天不欲兴神州，致使六军齐受害。",
      "繇来犬马思报主，况乃瑶光星降汝。",
      "曾被雷惊花入牙，御前妙舞如鸾翥。",
      "唐朝不拜赤心儿，今日宁降老上师。",
      "几夜偷营多伤杀，田单火牛宁足奇。",
      "堪嗟巨炮争丛击，战场孤立终难支。",
      "皮可寝兮肉可食，死为鬼雄游八极。",
      "从来骥也称奇德，人不如兽徒千亿。"
    ]
  },
  {
    "id": "e647d10f91752002c242f86cd3e6951c",
    "title": "登秦望山寄酬庐山无可大师",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "秋风忽起飘井桐，白凤西飞紫凤东。",
      "何处思君最凄断，流泉潺湲秦望峰。",
      "秦望高兮烟霭重，我持明月照鸿蒙。",
      "云间夏后金书在，松下秦皇玉辇空。",
      "遥望庐山倚南斗，三石梁边君隐久。",
      "阴符宝剑与何人，玉麈青莲应在手。",
      "几宵乘月弹瑶琴，寄我潇湘帝子吟。",
      "梅花乱落云门寺，经岁相思未嗣音。",
      "此日登高眺东海，日出天台佳气在。",
      "黄屋将浮碣石来，紫芝尚向商山采。",
      "采紫芝兮使心愁，功名让与屠沽流。",
      "仙人肌体如冰雪，姑射山中自可留。"
    ]
  },
  {
    "id": "e647d10f91752002d6154f00f6fe7c9a",
    "title": "客山阴赠二祁子",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "君家楼阁鉴湖边，杨柳千条春色妍。",
      "疏牖朝开射的雪，空帘暮卷香垆烟。",
      "闲拥牙签披万卷，小谢风流诗更善。",
      "可怜初日吐芙蓉，更有澄江飞白练。",
      "我从罗浮万里来，逢君文采一徘徊。",
      "天上雪花那有蒂，云中玉镜不安台。",
      "相留暂向祗园住，正是中丞殉节处。",
      "碧水含秋似汨罗，黄金布地同玄度。",
      "樱桃开遍画栏杆，挥麈鸣琴兴未残。",
      "半山每答猿公啸，千仞将联凤鸟翰。",
      "凤鸟高飞何所止，金陵宫阙五云起。",
      "一鸣素水降真人，再鸣留侯遇松子。"
    ]
  },
  {
    "id": "e647d10f91752002c6248417d7721da7",
    "title": "送方瞳子",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "家本浮罗上，仙人日往还。就中勾漏令，似尔芙蓉颜。",
      "芙蓉颜兮谁不悦，朝如丹霞暮如雪。弄玉来教紫凤箫，灵峨照以瑶台月。",
      "月出瑶台奈乐何，忽乘天马超天河。遨游每共东方朔，功业聊为马伏波。",
      "干金买得鱼肠剑，七宝装成狮子花。天下侯王犹草泽，江东子弟已干戈。",
      "问君望气意如何，五色龙文嵩雒多。我作班彪王命论，群雄不敢思并吞。",
      "赤眉必有长安败，王莽终遭宣室焚。自古帝王尽天授，云台诸将罗星宿。",
      "子房奉是赤松流，汉家乃继唐尧后。春日张筵戏马台，千枝芍药送春来。",
      "燕姬竞作莲花旋，羌笛齐吹阿亸回。惨淡风云归沛上，苍茫淮海入金杯。",
      "看君醉后挥鞭去，飒飒龙沙万里开。"
    ]
  },
  {
    "id": "e647d10f917520024e856f31641284c8",
    "title": "游会稽山怀古并酬陶生见赠",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "葳蕤紫鸾鸟，口衔扶桑花。翱翔朝禹穴，双翼蔽天涯。",
      "禹穴龙葱云五彩，千峰竹箭连沧澥。玉简金书不可寻，香炉天柱依然在。",
      "为刑白马登天坛，冉冉龙舆望不还。四岳衣冠归郁水，诸侯玉帛待涂山。",
      "涂山南去阳明洞，酌酒秦皇三石瓮。白鹤吟笙射的来，仙人荡楫樵风送。",
      "樵风飒飒铸溪滨，当年此地成纯钧。雷公为鼓阴阳炭，天帝来看龙虎文。",
      "烂如列星罗太乙，皎若芙蓉含夜月。登高山兮临深渊，一麾敌国皆流血。",
      "嗟予亦是风胡流，心与天通事远游。君王未雪夫椒耻，臣子难宽范蠡谋。",
      "玩弄仇雠股掌上，六千君子为吾养。繇来举事随天时，阴谋逆德蹈危机。",
      "天地相参功乃就，援枹提鼓莫迟迟。避迟兮奈何，冲风忽起澥扬波。",
      "逢君玄夷苍水使，授受天书鸟迹多。承以文璜覆盘石，昔年宛委山中得。",
      "深藏不使鬼神知，默诵尝将符谶测。符谶今归大帻人，云台二十八星陈。",
      "我着羊裘渔大泽，君攀凤翼上天津。天津迢遥接具茨，牧童七岁为轩师。",
      "天授英雄非偶尔，何减黄公遇下邳。"
    ]
  },
  {
    "id": "e647d10f91752002a3578165246f0f7d",
    "title": "舟上西江值大水有作",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "六月滇黔水大来，端州城门不敢开。",
      "左右双江争一口，白波倒卷失嵩台。",
      "咽喉最苦羚羊小，水花四飞如白鸟。",
      "洪涛鼓舞不因风，一出峡门成浩淼。",
      "此水发源自夜郎，万里来入祝融江。",
      "南天一渎亦无愧，势与岷江争短长。",
      "春来一雨成黄浊，八斗淤泥那可濯。",
      "炎方水土此难尝，生长蛮中殊不觉。",
      "我行正溯牂牁西，津路微茫咫尺迷。",
      "牵舟欲上木棉树，走马不见桃花堤。",
      "榕叶阴阴馀片地，芭蕉土布来金利。",
      "渔父鲥鱼尺许长，买来且作风前醉。"
    ]
  },
  {
    "id": "e647d10f91752002a3578165bf910955",
    "title": "舟上西江值大水有作",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "峡口片云时启闭，风雷更助建瓴势。",
      "水头十丈似黄云，两岸崩崖苦相制。",
      "牵舟直上望夫台，万壑千岩往复回。",
      "石栈如丝萦绝顶，飞梯上下愁莓苔。",
      "滇黔至此水始放，河伯未见奔腾状。",
      "万里苴兰赴海来，炎风吹尽无烟瘴。",
      "风俗家家种橘田，淘金采石峡门边。",
      "多鱼正喜西江涨，妇女相将日数钱。"
    ]
  },
  {
    "id": "e647d10f9175200219fc2ef44548fa4b",
    "title": "上峡",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "水如奔箭穿霞壁，舟与浪花相拒敌。",
      "千岩万壑势将崩，一石中流犹荡击。",
      "风挟惊涛似飓来，斜吹一半断虹开。",
      "潮向北江犹可上，西江从未有潮回。",
      "北江势比西江缓，水性西江尤劲悍。",
      "时时一口似龙门，万里飞流束欲断。",
      "牂牁至此尾闾同，到海犹须两日功。",
      "倾泻不教元气尽，故为三峡吕梁中。"
    ]
  },
  {
    "id": "e647d10f917520022eb4d4afd3f86614",
    "title": "蕉布行",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "芭蕉有丝犹可绩，绩成似葛分絺绤。",
      "女手纤纤良苦殊，馀红更作龙须席。",
      "蛮方妇女多勤劬，手爪可怜天下无。",
      "花练白越细无比，终岁一匹衣其夫。",
      "竹与芙蓉亦为布，蝉翼霏霏若烟雾。",
      "入筒一端重数铢，拔钗先买芭蕉树。",
      "花针挑出似游丝，八熟珍蚕织每迟。",
      "增城女葛人皆重，广利娘蕉独不知。"
    ]
  },
  {
    "id": "e647d10f91752002a94e4ac495b801c3",
    "title": "查君来自黔中赠之",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "怜君万里事孤征，艰难来自黔阳城。黔阳乃是烟雾海，天无三日能乾晴。",
      "雨师最好黔阳地，霢霢蒙蒙岂天意。三年未洗战场红，红满黔阳皆血泪。",
      "啾啾新鬼多王侯，可怜白骨成山丘。英雄岂合建大义，杀身自古因春秋。",
      "水深火热天所喜，汤武之世皆逆理。君臣一炬谢生灵，赤县神州终已矣。",
      "君向黔阳吊战场，仲家黑白邀壶觞。腐肉之中相饮食，乌鸢往往争肝肠。",
      "争肝肠，中有馨香是国殇。生降差比部尉强，君行莫与别阿梁。"
    ]
  },
  {
    "id": "e647d10f91752002280f2f32bc5ae4ce",
    "title": "赠周文学",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "君如琼树方敷荣，又似玉壶冰至清。",
      "三岁珊瑚色尽赤，五年孔雀尾全成。",
      "年少周郎古所羡，况复聪明是才彦。",
      "不工顾曲但读书，文章已见云霞变。",
      "幽轩列植多名葩，美盎滋兰尽发芽。",
      "香煎水熟风微起，琴写泉声月正华。",
      "书多不用徒渔猎，至道从来少枝叶。",
      "古圣精微在六经，神明一片宜相接。"
    ]
  },
  {
    "id": "e647d10f917520022e534021c6545eca",
    "title": "七星岩磨厓题名歌",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "七星化作七芙蓉，斗柄乃是玉屏峰。中有夹天千尺峡，天开一罅烟重重。",
      "振策飞厓同我友，摩挲怪石云濡手。心怜绝壁势争雄，欲得蛟螭字如斗。",
      "君也今之顾八分，石经瘦劲汝其伦。墨气淋漓山鬼泣，无端破我苍苔痕。",
      "白石肌肤如玉雪，磨砻欲出巨灵血，数声斧外何清越。",
      "石工一字一螺金，丁丁日夕愁穿穴。石火射人光不寒，为君留得冰雪肝。",
      "姓名他日谁不朽，置身且学此峰峦。"
    ]
  },
  {
    "id": "e647d10f91752002994104f26b42ae22",
    "title": "伏波射潮歌",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "后羿射日落其九，伏波射潮灭六口。",
      "海水至今不敢骄，随月盈虚少沓潮。",
      "流向东西各半月，新潮既长旧潮消。",
      "将军天命治南海，万古波涛精爽在。",
      "前驱海若后波臣，民免为鱼仗真宰。"
    ]
  },
  {
    "id": "e647d10f917520029f9f38b87bc1690d",
    "title": "端州访砚歌和诸公",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "古之著书人，岂必端州砚。黄帝阴符有作时，墨池只用琼瑶片。",
      "君今采砚思氤氲，不踏青天割紫云。身入东西双洞口，九渊始得青花文。",
      "水岩之石水精子，带血羊肝纯作紫。火捺金钱朵朵圆，白凝蕉叶为肌理。",
      "年来岩底采无馀，鬼斧神工多得髓。纷纷散入富豪家，什袭文绫与绛纱。",
      "未雨那知泉有本，长乾曾见墨生花。绿尘半与图书积，安得松烟饱朝夕。",
      "真气徒含天一深，空光未有云霞迹。琉璃作匣枉称珍，终日随身讵有人。",
      "风雅纷葩思赋客，春秋羽翼忆经神。君今欲采圭璋质，尺寸微瑕皆勿失。",
      "天留淳朴与遗人，鬼瞰高明悲巨室。石工欺汝只纤毫，翡翠朱砂总未高。",
      "鸲鹆眼多堪抵鹊，梅花坑好可磨刀。神物繇来知者寡，相错刚柔方大雅。",
      "不得精华日月中，文明安足成天下。为君钩索尚茫然，应有精诚格上天。",
      "成璧成圭凭帝赍，天然不必问方圆。"
    ]
  },
  {
    "id": "e647d10f917520028a4dde596cc19741",
    "title": "老树歌为蒋少参寿",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "少参堂侧有老树，似榕非榕榕所寓。",
      "叶叶含苞如木笔，叶开忽似花争吐。",
      "花亦非花花不如，红浅绿深带膏露。",
      "千万根须作一身，虎倒龙颠应有故。",
      "我公构宇轮囷下，日见柯条出烟雾。",
      "公馀一日三摩挲，时遣词人竞题赋。",
      "拥肿不知大几抱，朔雪炎霜自朝暮。",
      "青牛变化已多年，白鹤巢栖宁有数。",
      "尉佗城中古木少，除却菩提应独步。",
      "越人以此为甘棠，一叶一枝孺子慕。",
      "公之先公所根本，南海一株磐石固。",
      "百年父老已汤沐，万古神灵定呵护。",
      "霜威尚带西台柏，匠石森然不敢顾。",
      "五岭凭兹作梁栋，望似丘山阴四布。",
      "吐纳精华日影中，元气茫茫各奔赴。",
      "膏流金玉总堪饵，腹有文章长不蠹。",
      "天南奇树罕人知，木棉千尺虚当路。",
      "桢干因君益大春，剪拜恐为雷雨怒。"
    ]
  },
  {
    "id": "e647d10f917520025e7040a6e73577a3",
    "title": "古铜蟾蜍歌",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "古铜金质久已化，血花绣蚀三泉下。",
      "何人铸此月中物，持作薰炉喷兰麝。",
      "月中与兔为阴阳，三足婆娑桂树旁。",
      "日中之乌亦三足，一东一西遥相当。",
      "太阴呼噏生潮水，仙人师尔服气方。",
      "生长瑶台明镜里，精华不待取扶桑。",
      "汉宫以此为神器，煎取沉馢消梦寐。",
      "红颜不少嫦娥寡，相伴蟾蜍度年岁。",
      "摩挲铜色何斑斑，看丹如绿有无间。",
      "双烟自可通瑶圃，一气何须假博山。",
      "轩鼎馀铜龙不爱，神工拾得虚无外。",
      "无香亦复雨氤氲，有火莫教云叆叇。",
      "时时一缕生空中，太古长留一点红。",
      "纵是灰寒终不灭，神灵看与蜃楼同。"
    ]
  },
  {
    "id": "e647d10f91752002ab581642826e7ec6",
    "title": "赋得石琴送陈健夫往零陵",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "端州白石天下稀，声含宫商人不知。斫瑶琴长四尺，轻如一片番流离。",
      "石音最是难调者，碧玉老人能大雅。繇来太古本无弦，不是希声知者寡。",
      "无弦吾欲并无琴，琴向高山流水寻。天籁元从人籁出，非君谁识此元音。",
      "君今欲向潇湘去，此是重华挥手处。五弦一一在天风，二女双双出烟雨。",
      "诗篇投向洞庭波，山鬼篁中答啸歌。幽兰积雪频相寄，慰我相思愁梦多。"
    ]
  },
  {
    "id": "e647d10f91752002008c843e32b05850",
    "title": "梅花泉",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "梅花泉泉作，梅花朵朵圆。五出有时还六出，雪花一半相洄漩。",
      "泉出梅花万树里，天一所生无彼此。在天为雪地为泉，欲作梅花无不似。",
      "武陵溪口桃花时，泉作桃花人不知。红红白白因花性，散作烟波不自持。",
      "君今结宇西溪好，万树梅花日相抱。泉里梅花更不穷，流出人间岂浮藻。",
      "一杯一朵月精华，知尔松乔自难老。"
    ]
  },
  {
    "id": "e647d10f917520029457d9569a9a0861",
    "title": "留石行奉呈黄参军",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "英州之石甲天下，一一峰峦削成者。",
      "尺寸皆作一岩洞，一卷已自成西华。",
      "使君作宦来炎方，十四芙蓉牍案旁。",
      "嵌空斗竦分韶石，大小相叠读书床。",
      "扁舟不肯载归去，留我草堂使箕踞。",
      "奇云所变势巉岩，就中大者如淫预。",
      "昔人高致有陆绩，虽清亦爱郁林石。",
      "君今石乃似沉香，十四芙蓉同一掷。",
      "沉香长在沉香浦，英石长与翁山伍。",
      "行者为岱坐为嵩，乳窦玲珑出烟雨。",
      "君之风流在此间，苍翠依依是玉颜。",
      "殷勤洗濯去苔藓，朝夕再拜那能闲。"
    ]
  },
  {
    "id": "e647d10f9175200239a174a4a07fe72d",
    "title": "韩宪使见贻二白鹇赋以答之",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "使君持宪白鹇国，白鹇一一生颜色。",
      "相贻雄白与雌朱，教我烟霄恣胸臆。",
      "山鸡孔雀满金钱，闲客衣裳似雪鲜。",
      "明朝放向罗浮去，应解衔花旧主前。"
    ]
  },
  {
    "id": "e647d10f91752002a4ca5a3bf7503be7",
    "title": "送吴少参返历阳",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "天作天门夹大江，君边苍翠湿秋窗。",
      "西梁烟接东梁雨，看杀芙蓉第一双。",
      "兰桡曾系君杨柳，莺向春人催饮酒。",
      "沿月频过采石矶，乘潮直出鲇鱼口。",
      "江北烟花是历阳，君归为乐正多方。",
      "谢公陶写凭金管，太白风流在玉觞。",
      "养寿岂须紫芝草，忘情自令朱颜好。",
      "文章已可得长生，况有醉乡纵怀抱。"
    ]
  },
  {
    "id": "e647d10f91752002d5b82a620627ad10",
    "title": "送杨别驾返云间",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "云间曾至季鹰家，白白鲈鱼出浅沙。",
      "四月紫莼复肥美，盘中不数龙孙芽。",
      "君自九峰至南越，梅花何似泖湖月。",
      "三年佐郡傍台关，大庾之山尝拄笏。",
      "还家且向吴淞居，为政心闲在读书。",
      "故人石父长思尔，会有相思托鲤鱼。"
    ]
  },
  {
    "id": "e647d10f917520026cc3f6abc4a9d9ca",
    "title": "季伟公赠我朱子纲目诗以答之",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "春秋之后有纲目，有如日月光相逐。",
      "月光元自日光来，紫阳一日三膏沐。",
      "地义天经总在兹，温公书法不曾知。",
      "背秦岂合诬周赧，篡汉那堪奖魏丕。",
      "昭烈一隅元正统，武侯六出本王师。",
      "乱臣贼子不诛灭，黄初却在建安时。",
      "笔削无过助凶逆，褒贬乃自行阿私。",
      "牝鸡亦可当尊位，吕武纪年此何义。",
      "英宗忽使考仁宗，父子可怜名实戾。",
      "真是尼山一罪人，紫阳不出无天伦。",
      "冠履一朝辨上下，血气自此知尊亲。",
      "史中有经何精粹，素王宗子真无坠。",
      "此书君乃肯相贻，诵读自今忘夜寐。",
      "年来辞赋已无心，早岁春秋元有志。",
      "书法只今在草野，一部成仁吾史记。",
      "上师尼父下紫阳，空名不敢遗天王。",
      "天留一岛作华夏，茫茫海外长相望。"
    ]
  },
  {
    "id": "e647d10f91752002bd1d1d5bd3e62f53",
    "title": "赋得蝴蝶茧赠王黄门幼华",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "罗浮蝴蝶有洞穴，天蛾吐丝白如雪。",
      "千丝万丝作一茧，仙胎只为凤车结。",
      "终日缠绵如有情，变化一一通神明。",
      "茧中久蛰经霜雪，雌雄之雷不能惊。",
      "枝间厚裹乌桕叶，山人采得盈筐箧。",
      "四百峰边大小村，家家皆有大蝴蝶。",
      "黄门近自京华来，邀我共上麻姑台。",
      "不爱纷纷五色鸟，不求朵朵同心梅。",
      "只怜凤子多香茧，神物人间知者鲜。",
      "携归置在梧桐间，明岁车轮双翅展。",
      "仙人骥骥最相宜，庄得其雄老得雌。",
      "云霞衣服谁能似，日月精华总在兹。",
      "君亦当年勾漏令，自入罗浮多啸咏。",
      "鲍靓丹炉造未能，袁宏山疏题初竟。",
      "干金何物作装还，蝴蝶之茧徒斑斑。",
      "已掷沉香教作浦，更包锦石使成山。"
    ]
  },
  {
    "id": "e647d10f91752002d9e34dd42aa52f93",
    "title": "箪友篇",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "山人遗我荔枝瘿，得自罗浮第三岭。",
      "刳作一瓢字箪友，挹泉日向越王井。",
      "拳曲千年成一节，半生半死沉香结。",
      "精力坚凝剥烂时，饱经甘苦成寒铁。",
      "霜皮未尽尚磨砻，蛴螬半食心已空。",
      "螺纹如丝旋细细，左纽右缠文不同。",
      "故株笼颠复虎跛，留此一拳见礧砢。",
      "臃肿何须中规矩，非方非圆但随我。",
      "腹大如壶曲柄长，匏尊让尔居中央。",
      "巢父手间日摩弄，松枝挂处何清凉。"
    ]
  },
  {
    "id": "e647d10f9175200246adcccbd8363ebe",
    "title": "罗浮探梅歌为臧喟亭作",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "罗浮梅花天下闻，千树万树如白云。",
      "开时花似玉杯大，枝枝受命罗浮君。",
      "么凤一食三百朵，绿萼檀香留与我。",
      "君来先到梅花村，重梦美人君不可。",
      "四百峰间开更开，花从旧蒂作新胎。",
      "今岁雪多添一瓣，去年霜少尽重台。",
      "玄墓西溪花百里，可惜天寒香似水。",
      "炎天气暖长氤氲，生熟水沉作须蕊。",
      "不到罗浮争得知，梅花自此长相思。",
      "化为蝴蝶车轮大，岁岁来攀太古枝。"
    ]
  },
  {
    "id": "e647d10f91752002eabecdae43c5cea6",
    "title": "五十四岁自寿歌",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "西樵七十有二峰，东樵四百三十二。",
      "峰峰吾皆居一年，不觉年今五十四。",
      "明年又复居西樵，一年一峰吹玉箫。",
      "但教七十二峰遍，便与仙人上紫霄。"
    ]
  },
  {
    "id": "e647d10f91752002ab75c03d165fc159",
    "title": "江山风月福人歌自寿",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "铁崖老人发毵毵，行年八十犹宜男。",
      "琼华翠羽蛱蝶扇，柳枝桃叶芙蓉簪。",
      "江山风月吾亦耽，日饮美酒能成酣。",
      "散花天女绕左右，一朵一杯优钵昙。",
      "天年得至九十九，赋诗应馀十万首。",
      "年今六十紫髯长，先驻玉颜娱老母。",
      "老母康侯王母同，受兹介福天长久。"
    ]
  },
  {
    "id": "e647d10f917520020c6626b91595976a",
    "title": "奉答张观察枉顾沙亭村舍之作用韵",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "东海北海海之滨，文王不作归谁亲。",
      "太公渔钓奸西伯，美女奇物称三人。",
      "吁嗟文武师若此，何如墨胎二子仁。",
      "不才佯狂居南渎，食薇颜色能如春。",
      "东方每笑首阳拙，曾参亦讥黔娄贫。",
      "持蔬槁死宁不可，有母白发方九旬。",
      "使君轩车忽相访，鸡鸣犬吠惊乡邻。",
      "亥唐菜羹亦未设，荷蓧黍饭乃自珍。",
      "逾垣闭户岂中道，礼尚往来吾当循。",
      "威凤有德贵能下，神龙之性期终驯。",
      "使君吐哺向白屋，刍荛之智图咨询。",
      "庭前秋水漱白石，屋后乔松矗苍旻。",
      "物物可以代忠告，岂必有言书诸绅。",
      "驺忌鼓琴托讽谏，斫轮喻道偏如神。",
      "知公相契在默识，忘怀自此日以真。"
    ]
  },
  {
    "id": "e647d10f917520025a6266582b8e8c26",
    "title": "自蒲涧至廉泉洞寻郑仙鹤舒台作",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "七月廿四廿三日，广人倾都东门出。",
      "菖蒲涧中漱寒泉，共寻郑公炼丹室。",
      "传闻此日鹤舒翼，安期上仙就仙职。",
      "秦皇苍苍向烟雾，东使少君求不得。",
      "玉舄何年留阜亭，蒲花紫茸含秋馨。",
      "越人祈子每双乳，高禖此地惟仙灵。",
      "水帘半遮大岩口，松柏数株老猿守。",
      "锦幡争答白花男，珍果竞怀红粉妇。",
      "仙人拇迹履纷纷，触破苔痕生白云。",
      "生儿我欲生高士，似我迷花不事君。"
    ]
  },
  {
    "id": "e647d10f91752002e31e64550ac964e7",
    "title": "王不庵作卧龙松歌为予寿诗以酬之",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "黄山山上多怪松，半生石笋半芙蓉。",
      "芙蓉石笋亦松变，有一不变为卧龙。",
      "龙本无形以神化，真形往往与松同。",
      "龙之隐者但高卧，人不见龙见髯翁。",
      "髯翁鳞甲多怒决，柯如苍铜枝屈铁。",
      "引根十丈始作干，干虽千年似萌蘖。",
      "霹雳横将偃盖倾，蛟螭争向轮囷结。",
      "夜光有火出空心，日炙多膏流断节。",
      "一枝一干一尺蠖，求信且复依岩穴。",
      "山僧写图贻我看，王子作歌含凄咽。",
      "尺寸得空自盘攫，纵横穿土苦羁绁。",
      "峨峨千尺乃无势，幸因奇丑免摧折。",
      "五鬣短短少波涛，声似风雷畜未泄。",
      "苦心爱此一树怪，自少摩挲至大耋。",
      "蹒跚尚有尊足存，支离乃是鬼神设。",
      "臃肿何须规矩中，斧柯且喜薪蒸绝。",
      "虽然久垫非泥蟠，撑出丹崖作遗孑。",
      "石破天惊自小时，后凋凭尔存孤蘖。",
      "本是轩皇昔所种，平泽至今乍明灭。",
      "当年且战且学仙，霜根留得玄黄血。",
      "灌溉颇用朱砂泉，滋润微凝太古雪。",
      "浮丘无力治拘挛，容成有意引寥泬。",
      "黄山诸松此最古，儿孙万万丹台列。",
      "卧者天渊自高深，立者栋梁久颠蹶。",
      "君指此松为予寿，意在不材能蹩躠。",
      "蝼蚁频容蚀茯苓，藤萝一任为瓜瓞。",
      "松黄落地成古苔，松子满天低可缀。",
      "君在黄山亦一松，莫教化石存榾柮。",
      "一松孤作老人峰，秦汉来封久不屑。",
      "卧龙复有扰龙好，缭绕数峰出巀嵲。",
      "一松飞作天生桥，一松倒生更奇谲。",
      "烦君添作四松图，置我松间长用拙。"
    ]
  },
  {
    "id": "e647d10f9175200294456c4dd7506d56",
    "title": "黄山五松歌",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "松兮松兮龙之宗，龙不为龙乃为松。",
      "松作女萝缠一石，石为松困难成峰。",
      "倒生下垂几千仞，松头生在青芙蓉。",
      "龙渴下饮髯拂水，一者横卧当石淙。",
      "一者破石石腹裂，石为之母胞胎重。",
      "石无窍穴松久孕，横枝千载乃穿胸。",
      "松胶石漆日坚固，松身长大石无缝。",
      "石兮乃有松为子，石生石养无土壅。",
      "龙性从来不见石，石即泥土恣所冲。",
      "人间但见松变怪，岂知是龙不可踪。"
    ]
  },
  {
    "id": "e647d10f91752002bc22944534809cc6",
    "title": "题西子祠",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "苎萝村中祠西子，苍梧城外祠绿珠。",
      "湔裙一派美施水，得似双角井泉无。",
      "子胥鸱夷浮江水，夷光乃亦浮五湖。",
      "亡吴之罪亦足蔽，与诛妲己皆良图。",
      "可惜吴亡不自死，下同紫玉在黄垆。",
      "夫差得尔一相殉，魂魄至今娱姑苏。"
    ]
  },
  {
    "id": "e647d10f917520026d0343ba43702fc4",
    "title": "细月歌",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "有天将军名太白，尝配明月逐月魄。",
      "小儿不识是长庚，唤作细月笑宾客。",
      "青莲小时月不识，白玉之盘向空掷。",
      "谓瑶台镜亦不然，镜岂有轮大十尺。",
      "太白之星诚易知，穿入月中苦蛮夷。",
      "太白高兮中国利，金星但愿出毋卑。",
      "汝今夜夜拜太白，朝朝启明起莫迟。",
      "启明多拜得聪慧，长庚更与命长宜。"
    ]
  },
  {
    "id": "e647d10f917520027a4b822b485bc8aa",
    "title": "乌江吊项王",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "力拔山兮天下雄，气盖世兮乃无终。王以天下兮三让，不然汉高无大风。",
      "一让兮不杀沛公，鸿门不追至军中。始驱除兮终拱手，禅授之德真重瞳。",
      "再让兮不都关中，天府捐弃咸阳宫。故乡彭城不忍舍，鸿沟为界来相攻。",
      "三让兮不渡江东，江东吴越地未空。八千子弟倘复起，夫差句践霸可同。",
      "江涛怒兮水倒立，大野吹兮多落枫。时不利兮骓一蹶，天之亡我命当穷。",
      "死生与虞同一命，蛾眉血兮溅衣红。王多情兮不负季，视季亦与虞兮同。",
      "还定三秦忽失约，季负王兮季非忠。不杀义帝季亦杀，三军缟素欺愚蒙。",
      "英雄岂必皆好信，势便逐利如转蓬。三杰不言复雠事，董公遮道计殊工。",
      "吴芮不杀王不服，弑君之贼乃有躬。义帝无后汉不立，汉之寡恩诚不聪。",
      "英雄成败两不义，谁言天授非人功。吁嗟，谁言天授非人功。"
    ]
  },
  {
    "id": "e647d10f91752002220299b87d1dee87",
    "title": "嘉禾歌为王础尘寿",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "嘉禾生，在何地。一茎嘉禾有八穗，一穗有谷六十四。",
      "望如芦荻一丛丛，朱家巷口廿里中。三百年来草未垦，此土发祥有真龙。",
      "真龙昔向句容产，黄气紫云长鸿蒙。瓜瓞绵绵此根本，民之初生沮漆同。",
      "嘉禾知是后稷穑，不烦播种因天功。子孙会有圣人出，嘉禾为兆非年丰。",
      "我从王君闻此兆，如此嘉禾古所少。八穗乃是八纯卦，六十有四合大小。",
      "易为日月两大象，相代为明昏复晓。一穗具卦六十四，造化有心殊易了。",
      "持将八穗为君寿，数符五百不先后。名世即同王者兴，周公嘉禾作应又。"
    ]
  },
  {
    "id": "e647d10f91752002ba06d858f604a5fc",
    "title": "黄山僧述古画黄山诸松见寄诗以酬之",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "大师将毋永嘉僧，画松往往松飞腾。",
      "梦中吞龙知几百，吐为松树有神冯。",
      "狂来倒吸歙溪酒，醉中鳞甲出两肘。",
      "黄山诸松最奇怪，秃笔扫来无不有。",
      "此图十株皆逼真，尺蠖盘回苦不伸。",
      "千态万状在枝干，多横少直争轮囷。",
      "日挥双管走奇鬼，一为生枝一枯蘖。",
      "拂水藤缠夜叉臂，凌霄花结灵鼠尾。",
      "针芒一一如铁攒，中有风雨驱惊湍。",
      "阴森已过毕庶子，劲挺绝胜蒋长源。",
      "大师画手老无敌，因我爱松费笔力。",
      "他时我向黄山行，偃盖株株应遍识。",
      "会当再拜卧龙松，十旬坐卧当卧龙。",
      "剪取生绢长一丈，乞师图取归南禺。"
    ]
  },
  {
    "id": "e647d10f91752002baf519615a797a16",
    "title": "莲",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "红莲宜子白宜藕，白者香多红者否。",
      "莲秧频种春分前，红莲持作白莲偶。",
      "枝头向南叶易舒，花比叶高一丈馀。",
      "春分后种花苦短，田田影里含芙蕖。",
      "年年种莲不及早，街头买得数缸好。",
      "吹香一夏喜风多，朝朝一朵开怀抱。"
    ]
  },
  {
    "id": "e647d10f91752002743f9d1ceb945942",
    "title": "合欢木歌",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "合欢合叶不合花，花合何如叶合好。",
      "夜夜相交不畏风，令君蠲忿长相保。",
      "劝君多种合欢枝，叶至黄昏合不迟。",
      "夜合合花那得似，花有离时叶不离。"
    ]
  },
  {
    "id": "e647d10f917520020876ea44c7138317",
    "title": "山大舟歌",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "自是赭桐人不知，山大舟名空陆离。",
      "越王烽火开千树，石氏珊瑚碎万枝。",
      "终年吐艳光相射，不待烛龙成不夜。",
      "端阳日酷色逾鲜，虽黄未肯先红谢。",
      "无数小花攒大花，玲珑雕出芙蓉砂。",
      "一花动至百馀日，不老须君媚岁华。"
    ]
  },
  {
    "id": "e647d10f91752002a43413d19c90e4f6",
    "title": "后箪友篇",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "古之瓢饮巢与繇，颜渊亦以酌溪流。",
      "彼皆苦叶匏所作，短颈大腹轻且浮。",
      "系而不食经霜落，腰之深浅用亦优。",
      "我之瓢与香瘿瘤，根之生结非香肉。",
      "渣滓已化馀皮坚，黄熟未成苦面皱。",
      "一柄屈折珠斗同，又如人胆刳空中。",
      "就泉掐取日挹注，不用羸瓶多有功。",
      "一勺于我亦已足，五石笑彼无所容。",
      "平生与箪作一处，贫贱之交相尔汝。",
      "匏瓜无匹箪其匹，中流千金吾不与。",
      "未能长吸作鲸鱼，且复量腹为偃鼠。",
      "所乐谁言不在兹，洋洋泌水吾香糈。",
      "此瓢真是吾俦侣，五岳相携历寒暑。",
      "中路与君恐非情，使箪无友长伶仃。",
      "不及昔时太白老，鸬鹚之杓同死生。",
      "箪友在君宁在我，久要于义乃云可。",
      "木质轻微不足贵，遗君当致一金叵。"
    ]
  },
  {
    "id": "e647d10f917520027356460ccefc4f23",
    "title": "嘉禾歌为广州刘太守寿",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "昔有贤太守，渔阳与颍川。嘉禾麦两歧，颂声天下传。",
      "一茎九穗今重见，我公德政谁不羡。吐秀亦五七，衔滋露泫泫。",
      "异母同颖与周同，成王将复馈我公。充箱之实为公饭，上天所贶以报功。",
      "父老纷纷上堂寿，持此嘉禾拜左右。殷勤欲请归禾篇，家家管弦为公奏。"
    ]
  },
  {
    "id": "e647d10f917520021cc50e0c9a14f866",
    "title": "惠州王太守入罗浮寻梅花村不得用子瞻松风亭下梅花诗原韵有作予为和之",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "水帘洞口梅花村，梅花不见馀冰魂。",
      "美人已随明月没，依稀缟衣来黄昏。",
      "翠羽啾嘈怨幽谷，白云黯淡愁荒园。",
      "使君苦寻千万树，一冬冲雪忘寒温。",
      "急须更植遍岩壑，依之吐纳扶桑暾。",
      "尽教玉女插云髻，复为老人遮松门。",
      "千秋梅花作汤沐，四百君当闻此言。",
      "一罗一浮再开辟，花时招我倾清尊。"
    ]
  },
  {
    "id": "e647d10f917520029ede1f92b8a81cb9",
    "title": "水仙叹",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "往年水仙从吴来，四万馀本花尽开。",
      "今年只得四千本，十本一花无重台。",
      "家家水仙苦不售，一钱一本谁买回。",
      "人穷罕有好事者，生理萧条良可哀。",
      "水仙天暖但生叶，天寒始见花含胎。",
      "今岁广南颇风雪，冻伤无数桃与梅。",
      "水仙苦寒亦不发，安得一夜春气回。",
      "我心望春与花似，春来我心花亦开。"
    ]
  },
  {
    "id": "e647d10f91752002382546e35674be44",
    "title": "琵琶行赠蒲衣子",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "王郎好音能琵琶，千态万恨归边沙。明妃紫台作胡语，公主乌孙思汉家。",
      "慷慨惟凭马上乐，凄凉岂必军中笳。新声鼓出好词曲，三日一调劳红牙。",
      "古词元人百杂剧，新曲《牡丹》兼《浣纱》。伯龙红友供繁弄，酒酣一唱三咨嗟。",
      "改调高弹飒风雨，攒点忽似更虾蟆。手搊口歌声若一，丝肉粉飘如飞花。",
      "小声吹裂漆筚篥，大声掺乱渔阳挝。自矜琵琶与琴应，眩精骇耳非淫哇。",
      "一一晖音合清浊，上腔下柱同整斜。十指绝光若惊电，双袖奋影争流霞。",
      "乱击空中白翎雀，横奔塞上拳毛騧。毛血淋漓尽挥洒，又如胡汉相纷拿。",
      "大雷小雷响四迸，天惊石破愁女娲。儿女呢呢不得语，恩怨尔汝潜相加。",
      "缓调平弦有时倦，掩抑奇态嫌■𡤫。联绵断续转呜咽，又如縆瑟悲瓠巴。",
      "一激一昂真当泣，哀歌销尽情萌芽。鹍弦石槽兼铁拨，翻嫌古法多喧哗。",
      "逢君但乞《飞龙引》，发扬蹈厉除奸邪。镇西更作《大道曲》，罗襦胡床临闉阇。",
      "阮咸凄锵竹林下，风流岂似居琅琊。我今烦冤神越散，《大招》须君为景差。",
      "不然节奏尽传我，十调五调成豪奢。一枚昨致惠文妇，槽用香楠连木瓜。",
      "得曹左手裴右手，亦可持慰吾秦嘉。琵琶弟子君多少，中有几人颜如荼。",
      "枫香定移西楼女，鞋带可记杨家娃。得君琵琶诸楔子，鼙婆旧谱宁足夸。",
      "梳山音律此一种，教坊买断倾金车。王郎王郎尔莫苦，埋忧国腹如丹砂。",
      "天际真人既有此，北窗肢脚殊风华。"
    ]
  },
  {
    "id": "e647d10f917520021e65a54bce17da11",
    "title": "广陵老僧闻一以画扇见贻诗以答之",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "老僧能琴复能画，八十四龄何潇洒。",
      "扇头贻我潇湘景，仿佛闻有飞泉泻。",
      "乞师即来一鼓琴，移将万壑寒松林。",
      "霜钟一醒青莲耳，流水长清太白心。"
    ]
  },
  {
    "id": "e647d10f917520022ea94cf7bf96b9e4",
    "title": "修复浮丘诗社有作",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "仙城三石三塿，似三神山随波流。地道潜通第七洞，朱明门户惟浮丘。",
      "浮丘丈人昔栖此，子乔吹笙翩来游。浮丘伯与浮丘叔，兄弟一罗而一浮。",
      "稚川来挹浮丘袖，丹井至今如龙湫。海神珊瑚一再献，珊瑚知自珊瑚洲。",
      "瀫阳浮丘结大社，吾越风雅凌中州。前掩曲江后海目，埙篪一一相绸缪。",
      "变乱以来遗响绝，后生不知分歌讴。抗风轩中失领袖，诃子林里谁赓酬。",
      "别裁伪体遍里巷，汉唐规矩同寇雠。泰泉弟子多古调，兰汀青霞居其优。",
      "我今欲作钟吕倡，欲得二三黎与欧。南园东皋总荒草，坛坫复有浮丘不。",
      "招携诸君理芜秽，胜事更与仙灵谋。曜真之天再开辟，泉源福地持咽喉。"
    ]
  },
  {
    "id": "e647d10f917520022dd974a2f7d46318",
    "title": "次和惠州王子千太守初入罗浮宿冲虚观用东坡同子过游罗浮韵并以为寿",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "朱明曜真仙人京，太守入山天乐鸣。",
      "洞天日月一沐浴，碧鸡红翠生光明。",
      "天教太守主双岳，神君元是长庚生。",
      "药市酒田暮治事，琪花瑶草朝省耕。",
      "仁爱使民尽眉寿，岂徒一身聃与彭。",
      "东浮西罗恣攀陟，车轮蛱蝶同身轻。",
      "鲍女飞猿尚蹩躠，葛公哑虎徒狰狞。",
      "铁桥自可到银汉，玉柱何用探金庭。",
      "踏穷四百三十二，一峰一峰图且经。",
      "泉源福地置飞阁，真一法酒留丹铭。",
      "金马且复隐星宿，玉蟾岂必辞公卿。",
      "冲虚玉简多秘祝，先为苍生求太平。"
    ]
  },
  {
    "id": "e647d10f917520023fe1bcd7489f5962",
    "title": "王太守作见日亭成诗以美之",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "泰山鸡鸣始见日，罗浮夜半踆乌出。",
      "南溟自是阳明谷，十日所浴光洋溢。",
      "三足欲栖上下枝，天鸡惊起黑如漆。",
      "珊瑚之树即扶桑，曜灵家在鲛人室。",
      "牂牁大洋咫尺间，蓬莱一股何曾失。",
      "未暾峰峰见东君，六螭先指浮山云。",
      "金光直射散飞电，火轮千里烧氤氲。",
      "玄黄鸡子连珠似，五色鸿蒙分不分。",
      "罗山势与浮山并，见日有台当绝顶。",
      "泰山日观高不如，俯视朱天最空迥。",
      "台风每苦扶摇多，吹倒铁桥堕青冥。",
      "重造飞亭今有谁，惠阳太守才天挺。",
      "郁仪日日朝朱明，君为东道有馀情。",
      "导引重轮勤夙夜，寅宾两珥竭神明。",
      "昧爽沧凉好晞发，日华吐纳变金骨。",
      "羲和为尔再中天，不使白驹过倏忽。",
      "云衣霓裳日往来，文章更与炎精发。"
    ]
  },
  {
    "id": "e647d10f91752002dc188b8e0dea8c0c",
    "title": "罗浮对雪歌",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "峤南自古无大雪，况复罗浮火洞穴。",
      "山人不识冰与霜，白露少凝阴道绝。",
      "今年季冬太苦寒，雪花三尺如玉盘。",
      "麻姑玉女尽头白，四百缟素失峰峦。",
      "天气忽将南作北，层冰峨峨路四塞。",
      "浮碇冈头似白山，罗阳溪口成敕勒。",
      "千株万株松欲摧，梅花冻死无一开。",
      "北风惨吹笼葱裂，猿狖僵卧吟且哀。",
      "辟寒有方得仙客，斫取龙鳞薪琥珀。",
      "地炉烧出日轮红，天井迸来云箭白。",
      "咫尺空蒙接海津，光摇宫阙失金银。",
      "玉作越王烽火树，瑶华飞满珊瑚身。",
      "天鸡夜半冻不叫，曜灵忍失朱明照。",
      "久伤乌羽坠重光，安得烛龙衔一爝。",
      "欲挽羲车力士无，穷阴苦逼岁华徂。",
      "麑裘不暖难消夜，坐拥瑶琴影太弧。"
    ]
  },
  {
    "id": "e647d10f91752002acc9570850056598",
    "title": "鱼缸",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "天南仲秋始清凉，使君高宴飞羽觞。",
      "鱼缸最小受涓沥，以予公荣非酒狂。",
      "宣成之间御窑器，年来仿古多精良。",
      "文渊酒魂化为土，陶家取作杯玄黄。",
      "鸡缸岂如鱼缸雅，兼金争购从鄱阳。",
      "泑如羊脂绝莹白，丹青不敢污中央。",
      "烧出小鱼类榆荚，黑睛朱鬣浮生光。",
      "得酒噞喁若新水，四尾相逐何洋洋。",
      "生忧嘘噏鱼入口，合唇微饮贪闻香。",
      "涵泳飞华唼浮蚁，冬甘夏苦鱼先尝。",
      "缸中自是酒泉郡，鱼兮汤沐须醉乡。",
      "宁图溟渤恣潜跃，一滴两滴真濠梁。",
      "失水不忧忧失酒，相濡相喣樽罍旁。",
      "云沸渊流贵不息，兰生萼绿无参商。",
      "每君饮釂似乾泽，鲜薧倏忽成沧桑。",
      "青州露甜易州辣，一斟再酌苏吾僵。",
      "醇酿即是桃花水，糟粕亦乃鲲鹏乡。",
      "浊贤岂必清圣好，北酒诚比南醪强。",
      "我欲为鱼在缸里，金钩桂饵长无殃。",
      "一勺琼苏亦鲸吸，纤毫不惜居鱼秧。",
      "五石瓠瓢拙用大，何如用小蟭螟藏。",
      "蝉翼自能负嵩华，蜗角岂必争侯王。",
      "吞舟每忧值芥叶，漏网所贵同针芒。",
      "白小天然尚二寸，入缸已是寻龙鳇。",
      "我今非鲂亦非鲤，酒龙变化铢黍长。",
      "相随蠛蠓游曲糵，此乐谁知吾蒙庄。"
    ]
  },
  {
    "id": "e647d10f91752002920177544a81334e",
    "title": "初春六莹堂雅集主人梁庶常出六莹琴相示歌以纪之",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "主人花多开成行，入门白碧红绯香。",
      "华堂扫花燕嘉客，吴歌楚舞纷鸳鸯。",
      "酒伴张琴如绿绮，蛇腹古光玄雪起。",
      "太冥桐干含黄钟，仿佛落霞与流水。",
      "杯行未暇调清商，点徽转弄妨绕梁。",
      "大小鼙婆恐终曲，新声靡曼娱中肠。",
      "长清短侧俟他日，为君一弹欢未央。"
    ]
  },
  {
    "id": "e647d10f917520029d75a3890b54a8d8",
    "title": "韶石歌韶州太守席上作",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "使君五马从韶阳，春融开宴来仙羊。",
      "夸予韶石三十六，芙蓉一一摩青苍。",
      "韶阳千里尽奇石，各为根株森相望。",
      "箨龙拔地动千丈，大小削成纷圆方。",
      "瑶篸玉柱千万计，排立有时如堵墙。",
      "巨灵荡踏苦无力，岩岩铁壁当中央。",
      "使君拄笏韶石下，氤氲紫翠流衣裳。",
      "双峰左右接天阙，二楼高下临皇冈。",
      "重华对越俨精爽，二灵仿佛非鸿荒。",
      "神明沕穆合古乐，箫韶日夕深微茫。",
      "南薰再鼓解民愠，玉琴之外无陶唐。",
      "香炉宝盖试击拊，安知不可仪凤凰。",
      "无声之乐道所贵，期君肉味长相忘。"
    ]
  },
  {
    "id": "e647d10f91752002e73d59fa6f483da8",
    "title": "望夫石歌",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "二禺之峰七十二，中有石人立苍翠。",
      "望夫化作石嵯峨，留取贞心在天地。",
      "石公石姥洞庭西，合体休垂双玉啼。",
      "安得郎归亦化石，白云深处常相携。",
      "无情化石石难好，有情化石石难老。",
      "郎归会见石能言，招手天边待相抱。"
    ]
  },
  {
    "id": "e647d10f9175200242a31586c5cb49e6",
    "title": "精卫词",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "西山木，一日一枝衔未足。口血沾濡枝忽荣，化作扶桑向旸谷。",
      "扶桑枝枝有一日，一日未终一日出。人间十日不妨多，后羿弯弓休更弹。",
      "日光倘肯照心肝，但教烧得海水乾。海水乾时精卫死，魂作一金乌，与日相终始。"
    ]
  },
  {
    "id": "e647d10f9175200233b96451142dae1b",
    "title": "七夕后二日送王君还渠阳",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "双江合流何汤汤，左江右湖城中央。",
      "浮桥冲断望风雨，迟君一日开帆樯。",
      "炎云欲散苦未散，秋过七夕方微凉。",
      "平头交扇尚挥汗，解襟且复依林塘。",
      "君今拜亲留不可，八千馀里归称觞。",
      "阿兄晨羞弟夕膳，笑加匕箸因芬芳。",
      "紫芝老父两眉秀，白鹿仙人双耳长。",
      "明岁能来觐叔父，宝坻美酒多携将。",
      "惠阳郡楼一再酌，更看灵鹊填河梁。"
    ]
  },
  {
    "id": "e647d10f917520028f10ccfa8fd91ff8",
    "title": "口占赠谢七丈长松",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "罗浮七星松，曾化七道士。君是第几株，苍龙夭矫似。",
      "年方八十已大耋，问汝奇龄安所底。手种诸香成水沈，生结熟结多肌理。",
      "赠我太古根，枝枝含石髓。焚向南山垆，氤氲浸四体。"
    ]
  },
  {
    "id": "e647d10f9175200256f48f9e67009f0e",
    "title": "质古玩行",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "我之所玩无珍奇，玉杯玉盘佳人贻。",
      "珊瑚樱桃红多肌，以为笔格光离离。",
      "贫中往往乏名酒，杯无颜色焦羊脂。",
      "象箸纷纭作一束，山殽厌饫无香狸。",
      "雷惊花入纹参差，血牙鲜润徒空持。",
      "饥来儿女容惨淡，堂上旨甘安所资。",
      "赵生为我鞠躬执，子母钱家求毫厘。",
      "寄实于人不越宿，于托妻子怀忧疑。",
      "暴弃天物贵易贱，锥刀之末终何裨。",
      "韫椟不能沽不忍，须臾割爱含酸悲。",
      "况兼玉镇雕眠狮，初看绝似丹玻瓈。",
      "何年出自晋灵冢，蟾蜍书滴交光辉。",
      "昔人殉葬苦用此，宝华吐白虹霏霏。",
      "精彩溢流可照面，美人气见春含滋。",
      "血痕暗洒古花碧，水岩火捺同膏肥。",
      "藐姑冰雪久渗渍，苌弘朱碧争淋漓。",
      "珊瑚旧是烽火柏，赵佗铁纲千寻施。",
      "一本三柯献高帝，夜光欲然惊波斯。",
      "一年始黄三年赤，扶疏石上连根移。",
      "积草池中泣辞汉，流落石家人不知。",
      "多谢绿珠铁如意，为予击碎馀一枝。",
      "槎枒颇似鹿角菜，礧砢多节仍纷披。",
      "虫食琅玕小穿穴，洞见心赤如通犀。",
      "不知珊瑚雄定雌，或女珊瑚之孑遗。",
      "珊瑚之棁一萌蘖，尺寸亦作盘蛟螭。",
      "绿沈漆镂大小管，参两架取随高卑。",
      "犀植象跗恣偃仰，铜龙不插难倾欹。",
      "门庭免著太冲笔，笔床不用相撑支。",
      "一朝为质去书案，兔翰狐柱伤无依。",
      "栖笔寝牍自今始，泣别左伯兼张芝。",
      "馁在砚田耕不得，鬻文为活求者谁。",
      "君苗焚笔欲更学，陈汤掷笔思乘时。",
      "错刀粪土尔何物，令我推颓迷所为。",
      "锱铢仰面贾人子，彼贱丈夫何蚩蚩。",
      "一钱羞涩笑杜老，岂知百万囊珠玑。",
      "珠玑无用化鱼目，泥沙抛弃空骇鸡。",
      "妻孥朝夕作书蠹，食尽万卷仍长饥。",
      "鲋鱼只求升斗活，鹓雏遑与梧桐期。",
      "呜咽无言向珍宝，临分审视无瑕疵。",
      "鲛文鹅眼多盗铸，绀文赤仄忧吾欺。",
      "但求白镪救当厄，多寡敢望兼金赍。",
      "区区长物不自保，匹夫怀璧防灾罹。",
      "交情所贵在终始，遗簪故剑诚吾师。",
      "殷勤赎汝未容缓，恐遭点辱琼瑶姿。",
      "与儿辈处患玷缺，白圭再磨终不宜。",
      "紫榆文具谨扃钥，愿言什袭长孳孳。",
      "稍待竭力营阿堵，朱提或得微刀圭。",
      "凭君完璧复归我，被褐坏之毋迟迟。"
    ]
  },
  {
    "id": "e647d10f9175200274a7f4a2e11a46af",
    "title": "赠惠阳俞别驾",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "罗浮多年无主人，惠阳太守今如神。",
      "公与卧治同清静，风流文采俱仙真。",
      "左江右湖日挂笏，讼堂无事官长贫。",
      "王祥声名起别驾，良二千石犹逡巡。",
      "股肱之郡贵公等，朱轓不日闲行春。",
      "芙蓉四百且登陟，葛洪鲍靓招为邻。"
    ]
  },
  {
    "id": "e647d10f91752002b945db610473409c",
    "title": "插木棉",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "乱插木棉乘大雨，无根易长珊瑚树。一枝一干似人长，明岁花如木笔吐。",
      "花比辛夷更大朵，开时半天红似火。纷纷赤玉杯，争向怀中堕。",
      "拾来堆成霞，狼藉芙蓉砂。苔阶扫不尽，萎谢仍芬葩。",
      "生长南州盛炎德，纯丹表里含光华。朱颜无命易憔悴，弃捐岂敢辞泥沙。"
    ]
  },
  {
    "id": "e647d10f917520024926f17060be4c96",
    "title": "送朱上舍",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "汝兄峤南来可怜，故人不得相周旋。",
      "台门咫尺邈千里，相知何苦相天渊。",
      "汝今又归桐乡去，临分那得无缠绵。",
      "嘉禾我友十馀辈，汝兄第一胶漆坚。",
      "筜谷已往墓木拱，武功广汉皆黄泉。",
      "平生知己在梅里，白头存者多迍邅。",
      "汝行为讯缪天自，二李伯仲应归田。",
      "徐家复有磨镜者，季也亦诚生刍贤。",
      "鸳湖一别动廿载，人生倏忽真浮烟。",
      "富贵非时自知隐，文章无命谁求传。",
      "恋君一步一握手，赋诗金石聊相宣。",
      "汝才峥嵘亦奇辟，开元大历羞比肩。",
      "参差似兄腾笑集，埙篪同开风气先。",
      "逃唐归宋计亦得，韩苏肯让挥先鞭。",
      "大雅只今久沦替，吾衰难起黄初前。",
      "老岂争名向轻薄，自来可杀惟青莲。",
      "苦心经术作书蠹，五经纵横情所便。",
      "春秋已知非笔削，大易亦谓无方圆。",
      "十翼思返仲尼旧，三传欲将公谷捐。",
      "诗歌末艺任工拙，汉儒章句方拘挛。",
      "壮心慷慨尚复尔，时时自苦明膏煎。",
      "葛公中华倦游步，龙光欲骋聊高眠。",
      "故人倘询英霸器，为语奇雅犹芳年。"
    ]
  },
  {
    "id": "e647d10f9175200210d8338c7f45061c",
    "title": "哭王处士",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "大江以南谁狂奴，故人未兴何所图。",
      "长身美髯气虓勇，叱咤可恨风云无。",
      "国亡甘作沐犊子，二十有六称鳏夫。",
      "亚匹管萧吾亦尔，英雄命苦成拘儒。",
      "每兄事君拜床下，疏巾单衣长与俱。",
      "托凤攀龙既已矣，拂衣且先归黄垆。",
      "姿才冠绝亦何益，天生我辈填沟渠。",
      "总揽国殇向地下，厉鬼亦可相驰驱。",
      "我今亦是鼓刀屠，老母天年哀已徂。",
      "无亲可事合从死，白头下殉同啼乌。",
      "哭君不脱衰绖往，抚棺非吊空号呼。",
      "平生慷慨共心胆，悲歌往往崩玉壶。",
      "君死狂言向谁发，只应天口长喑呜。"
    ]
  },
  {
    "id": "e647d10f91752002ab6b1aef1c69007f",
    "title": "送季子扶两尊人灵柩归葬钱唐",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "为君歌弹歌，亲死不葬哀如何。桐棺暴露亦已久，越王台下乌鸢多。",
      "飞土可怜汝孝子，二人封树无蒿里。主丧未敢脱衰裳，日向黄肠泪如水。",
      "十数年来栖炎方，先人宅兆怀钱唐。归祔松楸遂丘首，精灵相逐佳城旁。",
      "崔瑗张霸阙遗令，止葬岂可依他乡。陈寿不归遭贬斥，知君及早事窀穸。",
      "裂书昔感故人心，推辇今蒙谁氏力。惠阳太守真申屠，归善令公亦范式。",
      "教营高燥赠多金，高义云天安有极。秋凉首路出台关，舒卷悲旌向北还。",
      "如堂定筑南屏上，物土依稀天竺间。我昨营坟已襄事，会当庐墓长憔悴。",
      "死作乌雏更断肠，生为猿子空悲泪。白马素车难送君，微茫望断西湖云。",
      "皋鱼哭处风萧瑟，声乱白杨谁忍闻。"
    ]
  },
  {
    "id": "e647d10f9175200255e51824dfc23a9b",
    "title": "题钱子濯足图",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "不濯缨，但濯足。不见沧浪清，但见沧浪浊。浊可濯兮何必清，清斯受辱浊斯荣。",
      "君今但濯无清浊，清浊都忘志即平。"
    ]
  },
  {
    "id": "e647d10f91752002fdcf6272f790c195",
    "title": "蓑亭为飓风所摧",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "葵叶为蓑蓑在身，风吹不去长随人。",
      "蓑为亭子风不许，卷入空冥要吹汝。",
      "天生葵叶作君蓑，汝不被蓑蓑自去。",
      "蓑归来兮休乱飞，吾将以尔为毛羽。",
      "白茸茸兮似鹭鸶，伏芦花兮无人知。",
      "以笠为亭无不可，吾生无分居茆茨。"
    ]
  },
  {
    "id": "e647d10f91752002449bae970b60ee79",
    "title": "少谷",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "早黏将及秋分熟，飓风吹去三分谷。",
      "今岁沙田又少收，一冬只可充饘粥。",
      "耕不逢年奈命何，家贫幸未买田多。",
      "空惭妇子长饥汝，更使无衣带薜萝。"
    ]
  },
  {
    "id": "e647d10f91752002449bae97591c0313",
    "title": "少谷",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "去年阳月无壬子，留寒到春寒不已。",
      "一春况复阴雨多，冻与大冬冰雪似。",
      "诸花未见发根荄，兰叶才开三四耳。",
      "荷锄种豆且莫早，土膏虽动亦冻死。",
      "立春不得一朝晴，今岁农夫又已矣。",
      "白头饥馁复何极，苦与蛴螬争一李。",
      "於陵矫廉人尽笑，只有辟纑是知己。"
    ]
  },
  {
    "id": "e647d10f9175200256ea4023079b9cf9",
    "title": "沟壑行",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "岭南三月桐未华，柳才生发青鬖髿。",
      "緤布欲裁无棉絮，冷淘欲作无槐芽。",
      "雨多天乔皆烂死，一春花花失红紫。",
      "水潦不忧却忧旱，春雨未应逢甲子。",
      "农夫奔走争祈晴，吉贝豆苗伤已矣。",
      "已过清明十馀日，苦寒尚与龙荒似。",
      "餐眠谁问浣花翁，一日素书三四纸。",
      "抵死饥寒不忍言，甘心沟壑今如此。"
    ]
  },
  {
    "id": "e647d10f917520026a3c2f0bd4fbe650",
    "title": "食蕨",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "雨多蕨芽肥不已，拳曲重重毛色紫。",
      "一夕雷惊总怒生，茎茎看与龙头似。",
      "畲人采得兼香蕈，殷勤持向从阳市。",
      "无人肯买充盘餐，多为性寒损肌理。",
      "清斋我久绝膏腴，不为逃禅学妙喜。",
      "高堂往日好伊蒲，野蔌山肴思所嗜。",
      "肉味乾濡未忍甘，姜桂相滋今疾止。",
      "鸡豚无复佐晨羞，蔬食从今至没齿。",
      "寸寸春葱总断肠，枝枝冬笋休生矣。"
    ]
  },
  {
    "id": "e647d10f917520026a3c2f0bd4d49f8f",
    "title": "食蕨",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "昔人食薇不食蕨，食蕨能令心断绝。",
      "蕨生一一应猿啼，猿啼一声蕨已齐。",
      "千茎万茎况雷雨，一夜穿尽春山泥。",
      "猿啼多处蕨无数，泪痕一一应沾汝。",
      "汝生何苦傍猿边，猿易断肠生太苦。",
      "枝枝亦是断肠枝，下箸令人悲复悲。",
      "我今无薇更可采，薇兮要汝长疗饥。",
      "蕨寒薇暖薇应食，薇食令人好颜色。",
      "夷齐食薇得三年，不死多因薇气力。",
      "首阳一去薇香传，人言夷齐古薇仙。",
      "薇生黄农虞夏代，不生今世因无贤。",
      "我今食蕨当食薇，薇与蕨忘无是非。",
      "恍惚闻猿啼左右，思与猿同三峡归。",
      "我生与猿同性命，化为蕨兮即清圣。",
      "断肠久矣不须啼，情返无情期得正。",
      "猿之所在即多蕨，故食蕨能令人悲。"
    ]
  },
  {
    "id": "e647d10f91752002b6991d62c50bf7f6",
    "title": "杜鹃峰作",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "浮山顶上花万千，一峰花独多杜鹃。色兼蓝紫与黄者，绝少殷红猩血鲜。",
      "开时无叶但枝干，槎枒屈曲相钩连。浮山旧多海底树，岂铁珊瑚风吹坚。",
      "定知不是子规血，不然望帝成神仙。春心已得丹砂化，蚕丛旧恨都弃捐。",
      "谢豹亦作捣药鸟，口中长吐瑶池莲。开多黄色得中气，与金芙蓉争光妍。",
      "西蜀安得有此种，啼痕沾湿迷荒烟。斑斑胭脂自太古，那能化碧沉重泉。",
      "龙为鱼兮谁不苦，潇湘之竹同烦冤。噫吁嘻，潇湘之竹真烦冤。"
    ]
  },
  {
    "id": "e647d10f917520027762b7a400643d2f",
    "title": "赋为王紫诠使君寿兼送迁任川南",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "使君一作罗浮君，亭开子日当飞云。",
      "要与岱宗日观敌，三更已见金乌踆。",
      "南溟咫尺即旸谷，吐纳不外扶桑暾。",
      "礼接曜灵本天职，朱明况与台门邻。",
      "青冥绝顶作云搆，呼吸上通天帝欣。",
      "位置岂如赵汝驭，横翠拂松徒纷纭。",
      "白玉真人有宿契，梦中相命何谆谆。",
      "仙驾长在洞天里，朝元每夜同紫宸。",
      "前身或是鹤林辈，紫元紫华为高群。",
      "不然玉局一散吏，重来仿佛惊山䰠。",
      "翠羽屡逢铁冠队，青牛时开云篆文。",
      "梅花村口劝农罢，都虚坐啸长经旬。",
      "畲田无讼鞭挞废，白衣山子皆良驯。",
      "半遮水帘视公事，欲归官阁还逡巡。",
      "治行第一股肱郡，邻邦疾苦兼咨询。",
      "荐章谓良二千石，荣迁忽向泸江滨。",
      "鹅城父老日奔走，乞留绯鱼丰湖漘。",
      "白石争求鲍太守，荔支宁数陈将军。",
      "黄龙诸仙亦惆怅，碧鸡鵔鸃皆酸辛。",
      "哑虎将出负书簏，啼猩亦欲攀车轮。",
      "玉女奉饯酥醪酒，麻姑泪沾蝴蝶巾。",
      "铁桥石柱黯无色，餍饫珠玉犹嫌贫。",
      "一峰一匹锦绣段，四百三十愁未均。",
      "争留大夫作生日，石楼星精来老人。",
      "八十九条瀑喷薄，二十四种芝轮囷。",
      "玉源为君作膏泽，瑶石为君铭功勋。",
      "丹成已坚黄金骨，婴姿孺貌长韬真。",
      "此行剑门历艰崄，如乘龙蹻凌苍旻。",
      "舟上瞿塘利风水，旌麾高拂瑶姬裙。",
      "巫山十二为我数，一峰不肯相嶙峋。",
      "定贪暮行香雨去，芙蓉飞坠知横陈。",
      "天上王郎谁识得，烟霄一下婴埃尘。",
      "子晋且停白鸑鷟，方平休跨黄麒麟。",
      "阴功即是稚川药，至道惟凝姑射神。",
      "孟夏陶陶盛发育，初度令节丛嘉宾。",
      "安石榴吹丹灶焰，麝香萱吐华堂禋。",
      "阿翁红肌兼绿发，在家常醉田盘春。",
      "那能方朔至青鸟，安得琴高来赤鳞。",
      "王乔飞舄正杳杳，王阳叱驭方駪駪。",
      "昔为刺史今岳牧，神仙自来多外臣。",
      "日月薄蚀要补救，云电屯难需经纶。",
      "四海饥溺未由己，百蛮痌瘝先在身。",
      "夜郎君长亦游戏，未忍鄙夷斯苗氓。",
      "会将礼乐变殊俗，尽令猡缅知同伦。",
      "有教岂分人兽类，但含血气皆尊亲。",
      "永宁居之亦何陋，咽喉三省劳才斌。",
      "诸葛治蜀虽多猛，庄蹻开滇元用仁。",
      "清廉得垂橐橐去，绝胜养砂成金银。",
      "代偿逋赋更破产，肯持南物过峨岷。",
      "脂膏毛米不濡润，斯道绝响今复振。",
      "与予金石交已定，六年相对忘衣鹑。",
      "但怜华采似鳷鹊，未嫌疏野同䴥麇。",
      "此行巴渝不偕去，参差儿女牵婚姻。",
      "簸弄明珠我亦得，婆娑海水公无嗔。",
      "终然相寻逾白帝，川南取道过金潾。",
      "勉赓白盐赤甲赋，只愁笑破花翁唇。",
      "杜陵放翁汝勍敌，将来鼎跱成三分。",
      "才华绝世不入蜀，争得奇险篇篇新。",
      "雄浑奡兀尽神变，要令鬼哭吾吟呻。",
      "五丁在手苦开凿，天然不露秋毫皴。",
      "知君拔山笔力大，此番冥搜天地根。",
      "乱挥三峡恣澎湃，细写千嶂穷氤氲。",
      "锦江桃色染笺纸，遗我作草龙蝹蝹。",
      "书君怪丽句千万，散为天花飞九垠。",
      "只恐管城不能给，紫毫抽尽东郭㕙。"
    ]
  },
  {
    "id": "e647d10f91752002a46de7750e9343c8",
    "title": "合江楼宴集次苏长公韵",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "洋洋乎水何美哉，合似罗浮不复开。",
      "天下朋友之胶漆，安得尽似双江来。",
      "登临风日正清美，长啸休惊鸥鹭起。",
      "使君醇醪自宝坻，倾作金波逐江水。",
      "一杯明月一杯新，明月笑我非仙人。",
      "仙人未有不饮者，更须沉湎罗浮春。"
    ]
  },
  {
    "id": "e647d10f9175200294a7c3af399864c6",
    "title": "糠覈行赋赠陈子",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "美丈夫，一身之外衣食无。糠覈之肥白如玉，英雄亦多冰雪肤。",
      "貌如好女发鬒美，魁梧奇伟乃如此。逃秦一任四衰翁，兴汉只须两孺子。",
      "君今长大宁长贫，且先辟谷同仙人。自古王孙要饥绝，壶浆岂必求交亲。",
      "读书只是学黄老，阴谋实伤天地仁。其间名世端不尔，与君儒者元多珍。"
    ]
  },
  {
    "id": "e647d10f91752002ca409d24f22ff8fb",
    "title": "分笔行",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "故人遗我湘江管，花纹斑驳琅玕满。",
      "五儿分取作真书，女仿曹娥花露盥。",
      "我日临池学擘窠，伯英弟子草书多。",
      "安得吴兴真紫颖，千枝挥洒换群鹅。"
    ]
  },
  {
    "id": "e647d10f91752002246ddaa1dc1f47d7",
    "title": "银河曲",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "万里银河接凤城，迢迢怅望不胜情。",
      "生作仙灵偏独宿，天公何苦累双星。",
      "为天耕织辛勤绝，一年一夕还呜咽。",
      "谁言天上暂生离，胜似人间长死别。",
      "人间死别又吞声，泪逐银河地下倾。",
      "荷鼓有妃仍命薄，匏瓜无匹肯心平。",
      "相隔盈盈才一水，何如泉路数千里。",
      "紫圭烟化绿珠沉，再见容华终已矣。",
      "清浅河精本易干，何须乌鹊日盘桓。",
      "填河肯用支机石，会见桥飞胜羽翰。",
      "将牛更饮银河尽，天罪多情应不忍。",
      "本是牵牛贵莫当，化为沐犊穷堪悯。",
      "玉手回旋作七襄，长空日夕锦霞张。",
      "难将绮绣偿天债，皇穹何不重文章。",
      "浣纱水冷谁知汝，胍胍灵仇不得语。",
      "龙镳不解逐浮槎，逃向人边依海渚。",
      "双精曾降黄姑地，金篦划河阻天使。",
      "河名百沸至今传，牛女有祠人尽祀。",
      "窃药嫦娥路不迷，蟾兔宫中容叛妻。",
      "不闻天帝罪奔月，天仙偏遣守空闺。",
      "香华既有芳祠在，七夕不须针缕待。",
      "丈夫况作馆甥来，帝子应教须女代。",
      "女儿乞巧且逡巡，巧得蟢丝祗误人。",
      "宝家枉自回文妙，卢女虚传飞盖神。",
      "指间织锦称机绝，岂是星光长照身。",
      "缣素不劳分丈尺，旧人争得白头新。",
      "自古才贤罕嘉耦，生逢寡宿难消受。",
      "安仁悼俪为姿研，诸葛求婚须貌丑。",
      "而今倘欲娶姬姜，先乞双星与年寿。"
    ]
  },
  {
    "id": "e647d10f917520024d022bd9c673d9c9",
    "title": "草书歌赠蓝公漪",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "公漪爱我草书好，画成即遣作今草。",
      "角扇屏风总不辞，龙蛇飞动为君扫。",
      "古来草圣称张芝，神变无方吾所师。",
      "点画精微尽天纵，岂惟劲骨兼丰肌。",
      "二王笔精复墨妙，思极天人无不肖。",
      "率意超旷我亦工，研精体势未知要。",
      "汉人遗法久无传，用笔从来贵极圆。",
      "怀素颇得草三昧，夏云随风任盘旋。",
      "米芾神锋每太峻，大黄远射力愁尽。",
      "张旭颠草虽自然，亦伤雄壮终非晋。",
      "我今学草常苦迟，未能变化犹矜持。",
      "裙滑无多羊氏练，水清安得伯英池。",
      "伯喈作书必纨素，欲购千端与毫兔。",
      "仲将如漆墨盈箱，左伯光妍纸无数。",
      "为君乱作一笔书，心手窈冥随所如。",
      "蛟龙拿攫恣夭矫，骤雨飘风教有馀。",
      "秾纤折衷更精熟，每日淋漓须百幅。",
      "君之散隶亦入神，以之相易须神速。",
      "君有尊人草篆精，凡夫赵氏同飞名。",
      "故君法书具清识，感激知己深余情。",
      "笔力会当友造化，安得闭门日多暇。",
      "右军筋骨亦精心，与君八分早相亚。"
    ]
  },
  {
    "id": "e647d10f9175200223a1610ba927a9ac",
    "title": "赠故将军",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "无事客辽西，名王共角抵。",
      "飞腾空射虎，汗血枉成泥。",
      "苏武犹生子，要离已衅妻。",
      "无繇持报汉，愁向朔云啼。"
    ]
  },
  {
    "id": "e647d10f917520029b6e737b1ba0522a",
    "title": "赠二张太史",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "之子生京口，金焦秀色多。",
      "文章若江水，万里下岷峨。",
      "日月趋丹禁，双双鸣玉珂。",
      "弟兄皆早达，花萼共婆娑。"
    ]
  },
  {
    "id": "e647d10f91752002b9097a8a4a952f6a",
    "title": "送吴子归河中",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "昔年上泰华，遥望薰风台。",
      "一片苍梧恨，茫茫天外来。",
      "君今蒲坂去，门对首阳开。",
      "并向夷齐墓，松间扫绿苔。"
    ]
  },
  {
    "id": "e647d10f917520020e76a16e84e77a34",
    "title": "怀同岑",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "空翠洞庭阴，松风吹满林。",
      "白云不可见，日与数峰深。",
      "闻在毛女洞，时时拂素琴。",
      "秋来摘朱橘，霜露湿衣襟。"
    ]
  },
  {
    "id": "e647d10f917520027508da95c77e6d28",
    "title": "五老峰背观三叠泉其一",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "我爱匡庐瀑，无如三叠泉。",
      "高高从五老，飞落蠡湖边。",
      "石上洒明月，日中含绿烟。",
      "海风吹忽断，一半入空天。"
    ]
  },
  {
    "id": "e647d10f91752002ecd50d8f8bb0f26a",
    "title": "赠余鸿",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "岁寒雁门雁，来及江南春。",
      "向尔池塘里，双双栖白蘋。",
      "高堂在南海，少妇自西秦。",
      "万里宁亲去，从君一问津。"
    ]
  },
  {
    "id": "e647d10f91752002b73b065ca068d673",
    "title": "湖中有怀其二",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "月出水天分，微茫不见云。",
      "芦花千万里，如雪落纷纷。",
      "似我愁心乱，风吹不到君。",
      "更怜洞庭雁，栖宿暮无群。"
    ]
  },
  {
    "id": "e647d10f91752002b9d0b2103f59cdf8",
    "title": "春草",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "雨多青草喜，春半已连天。",
      "迷却王孙路，萋萋又一年。",
      "紫骝嘶未已，黄蝶影无边。",
      "况有蘼芜恨，新人非昔年。"
    ]
  },
  {
    "id": "e647d10f91752002b3ad90c2d3933080",
    "title": "重至白门宿余鸿客山堂作",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "白下啼乌地，愁人自六朝。",
      "秋声将落叶，此度益萧萧。",
      "山鬼弄魂梦，草虫悲寂寥。",
      "那知垂老客，有道在渔樵。"
    ]
  },
  {
    "id": "e647d10f91752002779f7b68f24eef17",
    "title": "春思",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "毵毵西苑柳，拂水最多丝。",
      "岁岁嬉春节，风流不自持。",
      "无人犹独舞，有客正相思。",
      "欲折长条寄，天涯不可知。"
    ]
  },
  {
    "id": "e647d10f9175200283e84669c2759894",
    "title": "浣花",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "浣花成老大，人道是花翁。",
      "白鹭浮沉者，年年浦溆同。",
      "犹令玉琴在，不使石床空。",
      "酌酒无朝夕，春颜任意红。"
    ]
  },
  {
    "id": "e647d10f917520029f62fc31fdd5ade3",
    "title": "客邸其二",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "寒蟹已凄急，作夜得秋风。",
      "催我林间叶，萧萧落梦中。",
      "无衣愁白露，不寐恨边鸿。",
      "促织何劳汝，兰闺久已空。"
    ]
  },
  {
    "id": "e647d10f91752002c8d087585a7bd3e3",
    "title": "白溪",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "一路玩流水，秋溪又白溪。",
      "时时随瀑布，穿过白云西。",
      "山翠日三浴，林猿秋一啼。",
      "清凉漱冰雪，得性此幽栖。"
    ]
  },
  {
    "id": "e647d10f91752002562e2ee803bb1fa8",
    "title": "寄南社谢九丈",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "长忆南社老，白首作香农。",
      "香树遗诸子，香田在几峰。",
      "故人岩壑少，远道水云重。",
      "芜绝罗浮梦，无因溯石龙。"
    ]
  },
  {
    "id": "e647d10f9175200267f7bf27e0a99839",
    "title": "琴台",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "二月春风发，梅花满洞庭。",
      "美人乘画舸，采采入香泾。",
      "潮生胥口白，雪尽莫釐青。",
      "何处吊西子，琴台碧玉屏。"
    ]
  },
  {
    "id": "e647d10f91752002948a8edc7480f289",
    "title": "怀朱十",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "罗浮禽五色，绛羽是君王。",
      "偶厌三珠树，翩翩下大荒。",
      "经年不饮啄，万里空烟霜。",
      "有友芝田畔，相思殊未央。"
    ]
  },
  {
    "id": "e647d10f91752002471b485d07bbf6bc",
    "title": "登任公子钓台作",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "我来钓台上，俯见锦鱼浮。",
      "正有青天月，纤纤为玉钩。",
      "千峰花映雪，双涧竹鸣秋。",
      "安得桐江客，长歌共此游。"
    ]
  },
  {
    "id": "e647d10f91752002c759fb0fb446c6e8",
    "title": "韩疆",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "戴颙能念父，不忍奏遗琴。",
      "日夕为新弄，泠泠山水音。",
      "朝飞怜野雉，暮宿向空林。",
      "五十无妃匹，谁知沐犊心。"
    ]
  },
  {
    "id": "e647d10f917520027a970ed8e6116f59",
    "title": "送赵芳佩",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "罗浮梅树好，争得似西溪。",
      "归去紫骝马，朝朝花下嘶。",
      "昔予在河渚，与客踏春泥。",
      "君试求芳迹，柔桑十里堤。"
    ]
  },
  {
    "id": "e647d10f917520027a970ed86fedc8f5",
    "title": "送赵芳佩",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "相见只斯须，难留是白驹。",
      "白君来合浦，不敢说明珠。",
      "才美无三楚，情深在二禺。",
      "故人大毛子，书肯问菰芦。"
    ]
  },
  {
    "id": "e647d10f917520027b970608f3fb129b",
    "title": "吹叶词为舒亦蕃作其一",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "仙人吹木叶，一半作鸾声。",
      "夜夜碧空外，风泉相与清。",
      "苏门无此啸，太上有馀情。",
      "谁识元音好，多从茉莉生。"
    ]
  },
  {
    "id": "e647d10f91752002c9e8ca4d10da7624",
    "title": "题蒋玉渊驭鹿图",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "仙人有骐骥，白鹿与胎禽。",
      "君与鸣麑者，依依松树阴。",
      "无人共甘草，有道即长林。",
      "何物为王霸，雌雄且自深。"
    ]
  },
  {
    "id": "e647d10f917520023752863ff5d57457",
    "title": "送季伟公之博罗求其先人治迹",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "尔亦浮山似，浮来只博罗。",
      "苍苍峰四百，一半与沧波。",
      "令得仙公少，人思鲍靓多。",
      "殷勤从父老，遗爱问如何。"
    ]
  },
  {
    "id": "e647d10f91752002a783460ba92e53df",
    "title": "立春日送雁",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "一声辞涨海，飞向雁门归。",
      "是日春盘会，因君启竹扉。",
      "相看人渐远，相忆字应稀。",
      "南国如今日，谁言塞上非。"
    ]
  },
  {
    "id": "e647d10f91752002b96f091674fc4dd1",
    "title": "闻人谈曹州之胜",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "闻道灉沮会，州名旧是曹。",
      "花头多尚白，菊本更宜高。",
      "客有双河老，连沛字双河。",
      "山东耆旧少，馀尔在蓬蒿。"
    ]
  },
  {
    "id": "e647d10f91752002bc582d951a3dd231",
    "title": "九日送程生",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "不忍登高去，自怜秋思孤。",
      "菊花陶令有，竹叶少陵无。",
      "又送将归客，翩翩江与湖。",
      "心随凫雁远，一片在菰蒲。"
    ]
  },
  {
    "id": "e647d10f917520027b95e1c552baa3d5",
    "title": "烂柯山作",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "阴森十馀里，榕间木棉多。",
      "啼鸟不知处，嘤嘤连伐柯。",
      "斜峰飞欲堕，乱水响难和。",
      "猿狖时窥客，相将下女萝。"
    ]
  },
  {
    "id": "e647d10f9175200210e48d7b3b83a1c0",
    "title": "江皋作",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "春声一两啭，水木已清华。",
      "娇鸟不知处，时时惊落花。",
      "折梅无浣女，吹笛有渔家。",
      "曲曲幽寻去，沿溪一小槎。"
    ]
  },
  {
    "id": "e647d10f917520023ecdb749ef6e194c",
    "title": "古诗",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "一岁珊瑚黄，三岁珊瑚赤。",
      "阿欢非海人，铁网张何益。"
    ]
  },
  {
    "id": "e647d10f917520023ecdb74970f59a52",
    "title": "古诗",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "侬如天上月，日照乃有光。",
      "三载罢膏沐，思欢来理妆。"
    ]
  },
  {
    "id": "e647d10f9175200288eca6d2b1d6adce",
    "title": "梦衣行",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "江北与淮南，相知亦不希。",
      "相知虽不希，莫念寒与饥。"
    ]
  },
  {
    "id": "e647d10f9175200288eca6d226e8e862",
    "title": "梦衣行",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "朝与吐肝肠，彼自食膏粱。",
      "暮与为手足，彼自衣文縠。"
    ]
  },
  {
    "id": "e647d10f9175200288eca6d2efdd915d",
    "title": "梦衣行",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "文王既已没，世无凤与凰。",
      "岂无凤与凰，饿死大道旁。"
    ]
  },
  {
    "id": "e647d10f9175200288eca6d2a4715b3e",
    "title": "梦衣行",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "虽有稻与粱，天不与凤凰。",
      "虽有绮与縠，天不与麋鹿。"
    ]
  },
  {
    "id": "e647d10f9175200288eca6d23276f77e",
    "title": "梦衣行",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "梦中一故人，呜咽持相语。",
      "遗我一茧袍，中有绵与絮。"
    ]
  },
  {
    "id": "e647d10f9175200288eca6d29bbb442c",
    "title": "梦衣行",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "绵是湖州绵，茧是山东茧。",
      "一夕雨雪中，身以故人暖。"
    ]
  },
  {
    "id": "e647d10f9175200288eca6d23d25c823",
    "title": "梦衣行",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "闻君客幽州，安得在君侧。",
      "三日一饭蔬，魂飞苦无力。"
    ]
  },
  {
    "id": "e647d10f9175200288eca6d2614e54f6",
    "title": "梦衣行",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "梦中食君食，梦中衣君衣。",
      "安得长梦中，与君不相离。"
    ]
  },
  {
    "id": "e647d10f91752002fee21214d40d4d15",
    "title": "乌蛮滩谣",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "乌蛮滩险恶，篙足须齐落。",
      "撑得篙湾湾，不愁水乾涸。"
    ]
  },
  {
    "id": "e647d10f91752002fee21214a9e41cb5",
    "title": "乌蛮滩谣",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "一滩上一日，水浅不没膝。",
      "朝畏铁篙浮，暮愁铜桨出。"
    ]
  },
  {
    "id": "e647d10f91752002fee212142fd48e9e",
    "title": "乌蛮滩谣",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "山凭铜柱镇，水以铁船安。",
      "万古将军在，行人路不难。"
    ]
  },
  {
    "id": "e647d10f91752002fee2121467c41912",
    "title": "乌蛮滩谣",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "铜柱不妨折，折则交夷灭。",
      "铁船不可浮，浮则横人愁。"
    ]
  },
  {
    "id": "e647d10f9175200281414fa6620d4377",
    "title": "自英德下峡者先浈阳自清远上峡者先中宿歌曰",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "浈阳头，中宿尾，中央一峡香垆是。",
      "头中宿，尾浈阳，香垆一峡是中央。"
    ]
  },
  {
    "id": "e647d10f917520028c2fd3c022f4727b",
    "title": "磨刀滩谣",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "石为刀，舟为砺。朝磨暮磨，人与之敝。舟石相磨，舟奈石何。"
    ]
  },
  {
    "id": "e647d10f9175200202884da9711b9fa5",
    "title": "弹子矶谣",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "一篙一尺，十篙一丈。不怕弹子矶，高高在天上。"
    ]
  },
  {
    "id": "e647d10f9175200202884da9cfc723c8",
    "title": "弹子矶谣",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "上水船，撑得铁墙穿。下水舟，摇得铁墙浮。"
    ]
  },
  {
    "id": "e647d10f9175200255b17085a6b54337",
    "title": "望夫操",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "望夫台，侬今化为石，郎且不须回。",
      "望夫山，侬虽化为石，犹自待郎还。"
    ]
  },
  {
    "id": "e647d10f9175200292e1fc2af9aabf0c",
    "title": "雷女织葛歌",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "雷女采葛，缉作黄丝。东家为绤，西家为絺。夫寒衣葛布，妇饥食葛乳。",
      "得钱虽则多，不足偿租赋。一日织一疋，十指徒苦辛。",
      "祗以肥商贾，无能养一身。"
    ]
  },
  {
    "id": "e647d10f9175200269dc0b38b7f36232",
    "title": "枫人歌",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "小雨枫人长一尺，大雨枫人长一丈。女巫取得沉水薰，一夕枫人有精爽。",
      "大妇持珠来，求子步迟回。小妇持钱至，问郎归尚未。"
    ]
  },
  {
    "id": "e647d10f91752002a511b0b6c43cb557",
    "title": "留人石诅祝辞",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "诅曰：留人石，莫留人。风吹石，化为尘。祝曰：留人石，既为尘。",
      "望夫石，复为人。"
    ]
  },
  {
    "id": "e647d10f91752002c5ee4ed00ff230eb",
    "title": "浮丘谣",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "浮丘叔，浮丘丈人同一目。撤豆成金人不知，肩上珊瑚担一束。"
    ]
  },
  {
    "id": "e647d10f917520028dfad4b590b1b234",
    "title": "花燕谣",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "燕燕燕，飞入荷花寻不见。荷花落尽燕无依，归去犹衔红一片。",
      "明年花发莫东西，还向荷花深处栖。人间不似荷花好，莫使空梁有燕泥。"
    ]
  },
  {
    "id": "e647d10f9175200296c60ac87f72b3c6",
    "title": "合欢词",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "郎种合欢花，侬种合欢菜。",
      "菜好为侬餐，花好为郎戴。",
      "天生菜与花，来作合欢配。",
      "合欢复合欢，花菜长相爱。"
    ]
  },
  {
    "id": "e647d10f917520026b41c0944b85e69f",
    "title": "白蚬谣",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "南风起，落蚬子。生于雾，成于水。北风瘦，南风肥。厚至丈，取不稀。",
      "殷勤祭沙潬，莫使蚬子飞。"
    ]
  },
  {
    "id": "e647d10f917520029d96bf30424c6435",
    "title": "食鱼谣",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "鲩鱼头，鲤鱼尾，鲢鱼之腹更甘旨。水魿土鲫，病人宜食。",
      "魿浮鲫沉，可以滋阴。黄白二花，味胜南嘉。寒鲚热鲈，既甘且腴。",
      "霜蟹雪螺，味不在多。"
    ]
  },
  {
    "id": "e647d10f917520028bf73e40978cc295",
    "title": "悲幽操",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "昊天嗟嗟兮，何今其盲。昼不见日兮，吾无以为光。",
      "夜不见月兮，吾无以为明。昊天嗟嗟兮，吾无日月之照临，将与鬼怪而争行。",
      "长跪兮扶桑，稽首兮东皇，愿将日兮出东方。有日兮自有月，太阴兮自随太阳。"
    ]
  },
  {
    "id": "e647d10f91752002e40ace15c3a244f0",
    "title": "割股操",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "为母刲股，母啖而甘，母则不苦。母啖不甘，儿将以肉为脯。",
      "儿肉幸鲜，儿心则腐。一死可救母兮，儿身以之。一脔之肉，儿安忍辞。"
    ]
  },
  {
    "id": "e647d10f917520025c9917f369d3e74f",
    "title": "二妃操益阳王妃",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "为我殓王，送之北邙。誓将从汝，不惜新丧。王魂已归土，同穴终何补。",
      "利刃怀满身，欲切奴为脯。奴血何淋漓，痛楚莫予侮。",
      "自刭以报王，黄泉相鼓舞。"
    ]
  },
  {
    "id": "e647d10f917520025c9917f37ce3aaf8",
    "title": "二妃操益阳王妃",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "夫为王，妃是我。皎如霜，身可裸。何必衣与裳，礼义为包裹。",
      "天留一缕丝，以为绝命资。徒劳强暴守，蝉蜕不曾知。"
    ]
  },
  {
    "id": "e647d10f917520027b6704e2a7fc2f36",
    "title": "三烈魂操",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "彼绡者衣兮，水之不能濡，美人之血红如荼兮。彼衣者绡兮，火之不能爇，美人之心皎如雪兮。",
      "毋留我绡兮，吾魂与之而东飘兮。毋留我衣兮，吾魂与之而西飞兮。",
      "噫嘻烈兮，不自言之，而谁之知兮。"
    ]
  },
  {
    "id": "e647d10f917520027b6704e20ed41485",
    "title": "三烈魂操",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "呜呼噫嘻，井之阴阴兮，美人以其魂嫁犹不沉兮。",
      "匪一日之沉兮，何以得君子百年之心兮。谢君之友兮，以礼而合幽明之瑟琴兮。"
    ]
  },
  {
    "id": "e647d10f917520027b6704e2dc8afa35",
    "title": "三烈魂操",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "击奴击奴，奴虽不死已碎颅，脑血可以溅吾夫。纤纤女手有霹雳，泰山难与秋毫敌。",
      "丈夫何必是荆轲，死为鬼雄随所击。"
    ]
  },
  {
    "id": "e647d10f91752002fb6f0f41af8dd5c7",
    "title": "双刃操",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "吁嗟烈兮佳人，知义兮不知有身。手持喉兮再割，血洒地兮纷纷。",
      "血洒地兮纷纷，夜有光兮非青燐。鬼伯抱持兮叩天阍。"
    ]
  },
  {
    "id": "e647d10f917520022a2fbda7031dd61f",
    "title": "待舟操",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "月将落兮潮水平，舟不来兮伤予情。独立沙洲兮涕泪零，无人知兮惟流萤。",
      "水禽忽叫兮似人声，追者至兮天欲明，君岂忘兮不来迎。",
      "妾若还兮亦不生，挂榕枝兮心战栗，裙带断兮泥没膝。",
      "魂寻舟兮不见舟，魂见舟兮妾愿毕。舟迎魂兮更莫迟，波涛惊兮魂恐失。"
    ]
  },
  {
    "id": "e647d10f917520025736ebdfcadaf837",
    "title": "黄鹄操",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "黄鹄死，不留雏。母在荆江子在吴，魂来将子人黄垆。",
      "吁嗟乎，黄鹄尔何愚。留子与雄雄不孤，雄不孤兮尔魂长依吾。"
    ]
  },
  {
    "id": "e647d10f917520025736ebdfe55ed597",
    "title": "黄鹄操",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "前黄鹄兮不留女，后黄鹄兮不留子。同是婴孩未有知，泉台相伴徒为尔。",
      "女有魄兮子有魂，安得长随黄鹄身。吁嗟兮，黄鹄恐汝复为人。"
    ]
  },
  {
    "id": "e647d10f91752002ebfb6abb33924054",
    "title": "后黄鹄操",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "黄鹄兮，汝本凤凰，毛羽丽兮多文章。慕高义兮不字，盛年处兮闺房。",
      "天作合兮咫尺，忽与予兮颉颃。初筮得兮归妹，予亦忧兮承筐。",
      "宜无实兮有实，果生子兮月望。甫三龄兮恃失，大母育兮无伤。",
      "于尔甘兮一味，食必同兮膏芗。梦当门兮桂树，子硕大兮珠光。",
      "以嘉名兮锡汝，将见德兮芬芳。幸黄鹄兮遗汝，命已胜兮华姜。",
      "岁殷勤兮祭祀，将邀福兮泉壤。魂有知兮成立，魂无知兮夭殇。",
      "呜呼兮黄鹄，有子兮汝犹不没，无子兮今汝其亡。",
      "呜呼，有子无子兮，维予其皆不能忘。"
    ]
  },
  {
    "id": "e647d10f91752002bac2f6dda5f775ac",
    "title": "三黄鹄堂操",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "老黄鹄兮太姑与姑，年皆耋兮无子与娱。少黄鹄兮年始雏，未成妇兮代子为乌。",
      "乌朝反哺兮堂上，暮滴酒兮黄垆。老黄鹄兮不幸，两早寡兮无夫。",
      "赖少黄鹄兮以未亡命，寄手瓜兮织素为餔。噫吁嘻，门以内兮黄鹄，乃有三兮何辜。",
      "皇天兮仁物，何黄鹄兮偏孤。"
    ]
  },
  {
    "id": "e647d10f917520027eba2b0e8d2a3f41",
    "title": "光福山中鼓琴为曾仲子作操",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "上岂无天，非君之天兮。下岂无地，非君之地兮。君之天兮在山之中，金庭兮玉柱，日月兮所通。",
      "君之地兮在水之内，笠泽兮具区，雷风兮所载。雷以生日，风以生月，君之心兮一日而盈一日而阙。",
      "月以成风，日以成雷，君之心兮一风而阖一雷而开。",
      "君今兮五十，功名兮汲汲。玉貌兮未衰，目犹兮点漆。",
      "天命兮当知，年光兮勿失。"
    ]
  },
  {
    "id": "e647d10f91752002bbcfb710087377f2",
    "title": "结交操",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "吁嗟嗟，我之与子交兮，子如日兮月如我。未望兮而日在其右，既望兮而日在其左。",
      "左与右兮其皆溯日以为明，离日须臾兮月诚不可。",
      "日以月为其命兮，日得月而天下有水。月以日为性兮，月得日而天下有火。",
      "两相济兮以长生，与天地不堕。"
    ]
  },
  {
    "id": "e647d10f91752002733f1d453424bf1b",
    "title": "四雏操",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "嗟四雏兮二男二女，咸婴孩兮无知，未委兮其虎与鼠。",
      "朝无食兮酸啼，数顾视兮筐筥。为廉士兮不仁，吾过高兮累汝。",
      "彼墨台之殉洁兮，亦薇英之独茹。岂妻孥而同饥兮，为西山之土苴。",
      "吁嗟乎，膏粱吾不知求兮，文绣吾不知与。徒著书兮满家，不能易兮一肥羜。",
      "既遭时兮不祥，分吾生兮终窭。熬文章兮为糜，是吾心兮所组。",
      "化呱呱兮为蠹鱼，饱六艺兮以孳乳。天下皆晦盲兮，吾多学兮焉补。",
      "欲号泣兮困穷，天地岂吾兮公姥。彼鸱鸮兮肆虐，将切鸾皇兮为脯。",
      "返岩穴兮深潜，与骨肉兮为土。已矣乎，孔雀爱其珠尾兮，山鸡惜其文羽。",
      "宁网罗之见罹兮，不忍濡夫微雨。"
    ]
  },
  {
    "id": "e647d10f917520027a442c98011663f3",
    "title": "三叠泉操",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "我观泉兮，下不在渊，上不在天，中不在五老之峰兮大月之山。",
      "然则泉安在兮，盖在乎吾心之玄。玄为天之一兮，其生泉也，在于雷欲动而未动之先。",
      "为天之命兮所以开乾。人知其出于山下兮，不知其以吾心为源。",
      "夫以吾心为源，则无往而不在者斯泉。安必其下在渊而上在天，中在五老之峰兮大月之山。"
    ]
  },
  {
    "id": "e647d10f9175200224e9313476a7fa95",
    "title": "花下儿歌",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "弃儿花间妾身轻，儿啼呱呱莫断声。",
      "三朝有乳未能饮，游人闻泣应伤情。",
      "妾能生儿不能养，花间会有人来往。",
      "桐花小凤花为胎，花使生之叶使长。",
      "取儿且作小凤看，黄雀衔珠报不难。",
      "牛羊昔日解腓字，仁人岂可无肺肝。"
    ]
  },
  {
    "id": "e647d10f91752002461adeafb7e06278",
    "title": "抱松妇操",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "妾身欲化作松树，抱松而死代松蠹。",
      "三日胶漆松为身，峨峨矗立不崩仆。",
      "龙鳞片片入凝脂，作松疣赘无穷期。",
      "乳膏下凝为琥珀，鬒发上萦为菟丝。",
      "有身不得代姑死，哭作松声风雨起。",
      "力拔松兮一千尺，击贼轻与蔗竿似。",
      "松兮莫作老龙飞，妾与姑魂长在此。"
    ]
  },
  {
    "id": "e647d10f91752002d3c565d266af6642",
    "title": "纪岁珠辞",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "新婚一月即相别，刺绣为生望同穴。",
      "岁置一珠贯彩丝，珠知岁月妾不知。",
      "珠为懊侬纪年物，泪红点点成胭脂。",
      "美目乃是珠母海，孕珠大小含惊采。",
      "鲛人慷慨泣夜光，争似妾多明月在。",
      "夫归数数系中珠，三十不足廿有馀。",
      "珠少不足新人用，留妾珠兮在罗襦。"
    ]
  },
  {
    "id": "e647d10f91752002fdccb04fca774e09",
    "title": "菜人哀",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "夫妇年饥同饿死，不如妾向菜人市。",
      "得钱三千资夫归，一脔可以行一里。",
      "芙蓉肌理烹生香，乳作馄饨人争尝。",
      "两肱先断挂屠店，徐割股腴持作汤。",
      "不令命绝要鲜肉，片片看人饥人腹。",
      "男肉腥臊不可餐，女肤脂凝少汗粟。",
      "三日肉尽馀一魂，求夫何处斜阳昏。",
      "天生妇作菜人好，能使夫妇得终老。",
      "生葬肠中饱几人，却幸乌鸢啄不早。"
    ]
  },
  {
    "id": "e647d10f91752002b3a963ee66d7e892",
    "title": "猿断肠操",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "雌猿失子易肠断，一声哭向秋天满。",
      "哀哀寡妇声与同，膝下娇儿抱未暖。",
      "多日糟糠不下咽，猿叫未终妾已绝。",
      "魂逐儿行秋复春，妾今与儿为一身。",
      "儿有死母胜生母，得免汤火当黄巾。"
    ]
  },
  {
    "id": "e647d10f91752002a21e3497688f048b",
    "title": "堤决谣",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "黄河口决数百里，会泗会淮势不止。",
      "鱼鳖为人得几时，复为鱼鳖大湖里。",
      "筑堤不用费金钱，天欲神州成大川。",
      "陆沉但得蛟龙喜，不惜波涛百丈悬。"
    ]
  },
  {
    "id": "e647d10f91752002e17eeb0580cd5f8f",
    "title": "蹈冰操",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "翁莫蹈冰，翁莫蹈冰，黄河十月冻未成。泥上滑滑，下未生骨。",
      "狐尾重大，不敢超忽。翁与阿孙，瘒瘃无履袜，中流俱陷苦仓卒。",
      "贷粟不能，且减二口。奈此黄头儿，宁死我衰朽。家人哭，但望归，虽有翁与孙，不能易升斗。",
      "邻鸡未鸣，村未吠狗，妇子被发沿河走。堤上问无人，有人不言空摇手。",
      "问取黄小狐，小狐跳踯扬其拇。云：翁扶孙肩，孙牵翁肘。",
      "所入坎窞大如臼，冰开须臾合已久。哀哀哭，至黄昏。",
      "河伯笑，声且吞。蛟龙不忍食，留翁腊，待冰龟，明年三月来招魂。",
      "魂曰：噫嘻，孙尚存，河伯念孙小，育孙俾作鱼虾或风豚。"
    ]
  },
  {
    "id": "e647d10f9175200261d5a963483735bf",
    "title": "淘鹅谣代渔童作",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "水流鹅，莫淘河。我鱼少，尔鱼多。竹弓欲射汝，奈汝会逃何。",
      "尔逃河，莫淘河。尔淘河一日，使我三日鱼不多。养鱼在颔下，不食奈鱼何。",
      "没水取鱼好，慎莫竭我小盘涡。吁嗟淘河，鱼奈尔何。",
      "鱼师不畏，畏尔淘鹅。尔沉少，乃沉多。吾将废网罟，与尔随流波。",
      "取鱼尔颐下，杀汝祭蛟鼍。"
    ]
  },
  {
    "id": "e647d10f9175200219364b9cd371a90d",
    "title": "食槟榔谣",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "槟榔白，不食花。食花蒂，当灵茶。槟榔青，子初成。食青子，当茶清。"
    ]
  },
  {
    "id": "e647d10f9175200219364b9cfb6572ba",
    "title": "食槟榔谣",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "欢口槟榔花，侬口槟榔子。",
      "花香子不如，子甘花不似。",
      "甘香得相同，何必求连理。"
    ]
  },
  {
    "id": "e647d10f9175200255e3eba29b01d9e7",
    "title": "亚姑井谣",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "水不能清，以姑而清。姑之清兮，水之荣兮。水不能浊，以嫂而浊。",
      "嫂之浊兮，水之辱兮。惟妇与女，水其因汝。人不知之，水则知汝。",
      "吁嗟妇兮，畏此水之知兮。吁嗟女兮，畏此水之因兮。"
    ]
  },
  {
    "id": "e647d10f917520021f366045292bd662",
    "title": "又寄朱十",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "公子吾所思，薄游滞于越。",
      "秋风予不归，岩桂花已发。",
      "赠尔浣花人，耶溪弄明月。"
    ]
  },
  {
    "id": "e647d10f917520029a33bb79fae45a7e",
    "title": "送宁人先生之云中兼柬曹侍郎",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "丈夫贫贱相看老，岁寒松柏同枯草。",
      "发愤徒为风雅篇，羁怀又向燕云道。",
      "云中地苦难为情，匹马萧萧事远征。",
      "泪洒昭君青草墓，歌投都尉牧羊城。",
      "不嫁红颜厮养卒，何妨奇服曼胡缨。",
      "雕虫篆刻虽无用，一字褒讥臣子恐。",
      "君追孔氏著麟书，我学三闾持橘颂。",
      "云中魏尚旧宣威，今日曹公肃鼓旗。",
      "缓带投壶垂雅颂，彩毫题赋掩晴晖。",
      "容仪欲见如琼树，书札相将隔紫微。",
      "八月龙沙飞急雪，中军置酒琵琶咽。",
      "令德高言相献酬，君欢好把酡颜啜。"
    ]
  },
  {
    "id": "e647d10f91752002add546a9fbc83ea1",
    "title": "上泷谣四章",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "宁上三峡，莫上六泷。",
      "上泷犹可，下泷杀我。",
      "船随飞流，入于泷湫。",
      "千尺之势，十沉一浮。",
      "篙直如箭，船石不见。",
      "篙曲如弓，船石相舂。",
      "上泷船单，下泷船双。",
      "六泷可过，一石不容。"
    ]
  },
  {
    "id": "e647d10f91752002f06c82f64f378d1c",
    "title": "上滩谣三章",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "一滩一尺，十滩一丈。",
      "高高不穷，滩在天上。",
      "朝上乌蛮，暮上乌蛮。",
      "一滩十日，我发将斑。",
      "妇人撑右，丈夫撑左。",
      "估客笑人，眠篙不可。"
    ]
  },
  {
    "id": "e647d10f9175200201bfb77f31213414",
    "title": "舟子谣四章",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "广州大艨艟，使得两头风。",
      "输一篷，赢一篷。",
      "后八字风，扬篷当中。",
      "前八字风，勾篷西东。",
      "上滩如天，铁人纸船。",
      "人与石斗，十钩一牵。",
      "船随石转，其软如绵。",
      "江海无津，铁船纸人。",
      "随风所督，万斛埃尘。",
      "其船坚重，铁力为身。"
    ]
  },
  {
    "id": "e647d10f917520025312b867b61c3bf5",
    "title": "上三峡谣",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "潮上飞来，一宿即回。",
      "飞来潮上，二禺皆响。"
    ]
  },
  {
    "id": "e647d10f91752002ca9bc62d2208a24b",
    "title": "英德滩谣",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "舟上龙头，一沉一浮。",
      "舟上鳖背，一进一退。"
    ]
  },
  {
    "id": "e647d10f917520023b978c81f5378e6e",
    "title": "连州滩谣",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "五里一峡，十里一滩。",
      "水如箭激，石似弓弯。",
      "浈阳峡苦，湟水滩难。"
    ]
  },
  {
    "id": "e647d10f917520027216b3c9d1240f5e",
    "title": "薏苡谣",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "食米得薏，薏一米二。",
      "从郎二米，侬只一薏。"
    ]
  },
  {
    "id": "e647d10f91752002cb922c1db2117a78",
    "title": "槟榔谣",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "一殡一榔，无蒌亦香。",
      "扶留似妾，宾门如郎。"
    ]
  },
  {
    "id": "e647d10f91752002d3e1ca8c1ad029b8",
    "title": "罾布谣",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "以罾为布，渔家所造。",
      "著以取鱼，不忧风飓。"
    ]
  },
  {
    "id": "e647d10f91752002527d73efd64cbada",
    "title": "渔谣",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "鳝多乌耳，蟹尽黄膏。",
      "香粳换取，下尔香醪。"
    ]
  },
  {
    "id": "e647d10f917520024f3a09d2dd27c051",
    "title": "渔者歌",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "取鱼大滥二滥，捕蟹三沙四沙。",
      "潮落不归村舍，月明同宿芦花。"
    ]
  },
  {
    "id": "e647d10f917520024f3a09d20882b91d",
    "title": "渔者歌",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "船公上樯望鱼，船姥下水牵网。",
      "满篮白饭黄花，换酒洲边相饷。"
    ]
  },
  {
    "id": "e647d10f9175200240a9edd32e5b4db1",
    "title": "子夜歌其二",
    "authorName": "屈大均",
    "authorId": "e647d10f9175200246031b3d5cf21ce3",
    "dynasty": "明",
    "content": [
      "荧荧桃李花，薄命寄君掌。",
      "河水虽东流，河鱼自西上。"
    ]
  },
  {
    "id": "e647d10f917d920e18f406e40e2e21e7",
    "title": "同梁肯新云中侄游阴那山寺",
    "authorName": "黄华",
    "authorId": "e647d10f917d920ed1457b72d1457b72",
    "dynasty": "明",
    "content": [
      "叠嶂凌空结化城，探奇共喜值新晴。",
      "山房月出夜摩界，云壑泉飞太古声。",
      "猿鸟中宵随衲定，松杉亭午伴经清。",
      "庭前柏子青青色，今昔何人同作盟。"
    ]
  },
  {
    "id": "e647d10f9185c5c2b98520015929d2ff",
    "title": "锦石撑空",
    "authorName": "谢维申",
    "authorId": "e647d10f9185c5c2d1457b72d1457b72",
    "dynasty": "明",
    "content": [
      "崚嶒柱石耸云巅，撑住东南半壁天。",
      "锦障化为虹气去，年年春裹百花鲜。"
    ]
  },
  {
    "id": "e647d10f9185c5c2cdcc756de0156cc3",
    "title": "西湾渔唱",
    "authorName": "谢维申",
    "authorId": "e647d10f9185c5c2d1457b72d1457b72",
    "dynasty": "明",
    "content": [
      "晚风潭水静悠悠，渔艇闲横对白鸥。",
      "醉把沧浪歌一曲，满江明月渚云浮。"
    ]
  },
  {
    "id": "e647d10f9197f51be324763feb7c3027",
    "title": "三洲岩",
    "authorName": "李茂",
    "authorId": "e647d10f9197f51bd1457b72d1457b72",
    "dynasty": "明",
    "content": [
      "穹窿岩洞久幽栖，此日登临曙色辉。",
      "群从总陪天上客，新诗不让古人题。"
    ]
  },
  {
    "id": "e647d10f919cb0d9a9708d52d76d9c1b",
    "title": "哭莫方伯子良",
    "authorName": "俞安期",
    "authorId": "e647d10f919cb0d9d1457b72d1457b72",
    "dynasty": "明",
    "content": [
      "濯研池犹墨，邀宾径欲荒。",
      "草青仍倒薤，树白已垂杨。",
      "夕鸟行书几，寒云发影堂。",
      "修文之帝所，扶侍有仙郎。"
    ]
  },
  {
    "id": "e647d10f919cb0d920ccd4f4b1773fea",
    "title": "过洞庭湖",
    "authorName": "俞安期",
    "authorId": "e647d10f919cb0d9d1457b72d1457b72",
    "dynasty": "明",
    "content": [
      "南北占星日，相随任远飘。",
      "舆图沦浩荡，舟楫变昏朝。",
      "雁力翻风尽，蛟宫隐浪遥。",
      "最怜无定处，雷雨失青霄。"
    ]
  },
  {
    "id": "e647d10f919cb0d9e1c460e02e40fe98",
    "title": "沅江杂述二首",
    "authorName": "俞安期",
    "authorId": "e647d10f919cb0d9d1457b72d1457b72",
    "dynasty": "明",
    "content": [
      "山过白马渡，千里断平原。",
      "水出云根上，帆行石峡门。",
      "未寒厓已冻，不雨昼多昏。",
      "何自闻人语，荒荒虎豹村。"
    ]
  },
  {
    "id": "e647d10f919cb0d9e1c460e014f376eb",
    "title": "沅江杂述二首",
    "authorName": "俞安期",
    "authorId": "e647d10f919cb0d9d1457b72d1457b72",
    "dynasty": "明",
    "content": [
      "平明逢绝浦，幽晦气萧萧。",
      "青浪吹花涌，玄云作叶飘。",
      "傍林愁啸鬼，刺水惧潜妖。",
      "近午欣看日，羁魂始自招。"
    ]
  },
  {
    "id": "e647d10f919cb0d97a3bedf33f54e18c",
    "title": "夜过承恩寺与吴允兆谈旧得离字",
    "authorName": "俞安期",
    "authorId": "e647d10f919cb0d9d1457b72d1457b72",
    "dynasty": "明",
    "content": [
      "两度高楼夕，孤钟落木时。",
      "悲欢残夜语，生死故交期。",
      "傲骨贫偏长，浮名久渐疑。",
      "十年身借客，犹自愧要离。"
    ]
  },
  {
    "id": "e647d10f919cb0d9bd6016d22cd93cd6",
    "title": "望海二首",
    "authorName": "俞安期",
    "authorId": "e647d10f919cb0d9d1457b72d1457b72",
    "dynasty": "明",
    "content": [
      "纷纷灵异变昏朝，阴火随波远自飘。",
      "龙藏函经连水府，蜃楼开市借云霄。",
      "星临东极无分野，山入南荒有沃焦。",
      "日日潮来长应候，似应西答百川朝。"
    ]
  },
  {
    "id": "e647d10f919cb0d9bd6016d2127c7f64",
    "title": "望海二首",
    "authorName": "俞安期",
    "authorId": "e647d10f919cb0d9d1457b72d1457b72",
    "dynasty": "明",
    "content": [
      "汤谷遥看接汉津，浮槎真可犯星辰。",
      "天穷岛客西开户，水阔鲛人下结邻。",
      "异鸟避风曾祀鲁，神鞭驱石想经秦。",
      "桑田那接蓬莱上，翠辇东南总浪巡。"
    ]
  },
  {
    "id": "e647d10f919cb0d947d3e7e0e9b69cfe",
    "title": "怀方子及时谪滇南盐官",
    "authorName": "俞安期",
    "authorId": "e647d10f919cb0d9d1457b72d1457b72",
    "dynasty": "明",
    "content": [
      "一辞画省动经年，疲马长驱万里天。",
      "汉女蛾眉同辇妒，楚臣芳草异乡怜。",
      "谪居敢怨监盐井，领郡应须乞酒泉。",
      "魂梦苍茫愁远道，夜郎西去总蛮烟。"
    ]
  },
  {
    "id": "e647d10f919cb0d9f770503c468f484d",
    "title": "代送中使织衮还朝",
    "authorName": "俞安期",
    "authorId": "e647d10f919cb0d9d1457b72d1457b72",
    "dynasty": "明",
    "content": [
      "织罢冰绡进御归，鲛人水国暂停机。",
      "自怜不及吴蚕老，一吐新丝上衮衣。"
    ]
  },
  {
    "id": "e647d10f919cb0d93d93babc3e581d21",
    "title": "龙君扬赴永安赋别二首",
    "authorName": "俞安期",
    "authorId": "e647d10f919cb0d9d1457b72d1457b72",
    "dynasty": "明",
    "content": [
      "迢递边夷戍，悲酸绝海行。",
      "百忧缘国事，一哭岂私情。",
      "积气寒相结，江声夕未平。",
      "离鸿何意识，哀怨向人鸣。",
      "功罪宁论实，驰驱只自伤。",
      "一身酬谤牍，九死列戎行。",
      "海树交吹瘴，蛮花不受霜。",
      "长城谁可倚，今日尔投荒。"
    ]
  },
  {
    "id": "e647d10f91adf2bc5517748e000700fd",
    "title": "送周学博归衡阳",
    "authorName": "徐应寅",
    "authorId": "e647d10f91adf2bcd1457b72d1457b72",
    "dynasty": "明",
    "content": [
      "握手临河别，应伤吾道穷。",
      "总如璧易玷，始信瑟难工。",
      "经阁长连汉，尘途但转蓬。",
      "千年庭下草，犹自识春风。"
    ]
  },
  {
    "id": "e647d10f91adf2bc11a998e4358da723",
    "title": "将别薇屋上钟况洲先生",
    "authorName": "徐应寅",
    "authorId": "e647d10f91adf2bcd1457b72d1457b72",
    "dynasty": "明",
    "content": [
      "薇屋凄凄急暮砧，晚来谁惜伴孤吟。",
      "莺声尚忆春三月，雁影忽看秋满林。",
      "倚槛有花空着眼，飞觞无酒不开襟。",
      "临流别意知多少，夜雨绵绵江水深。"
    ]
  },
  {
    "id": "e647d10f91adf2bc32f845020b863aa4",
    "title": "赠蔡宾峰先生",
    "authorName": "徐应寅",
    "authorId": "e647d10f91adf2bcd1457b72d1457b72",
    "dynasty": "明",
    "content": [
      "宝安多奇峰，仰止心自快。",
      "主翁对之居，群峰似罗拜。",
      "排闼送青葱，列帐呈环怪。",
      "云来皂盖青，云去元裳解。",
      "唯茹商山芝，不吞云梦芥。",
      "昂首八柱擎，吐气九霄隘。",
      "棨戟导遥临，笔峰卓高迈。",
      "何曾问主人，岂复椎椒薤。",
      "主翁仁者流，嘉宾浮邱派。",
      "宾主日往还，彼此辅僎介。",
      "峨峨入孤琴，厌厌陈沆瀣。",
      "侑歌咏有台，忘形超色界。",
      "但使静相亲，安用言相戒。",
      "敬尔岂斯须，千秋应不懈。"
    ]
  },
  {
    "id": "e647d10f91adf2bc20da5b22d9894300",
    "title": "楫溪道中",
    "authorName": "徐应寅",
    "authorId": "e647d10f91adf2bcd1457b72d1457b72",
    "dynasty": "明",
    "content": [
      "迟回重迟回，离别天南北。",
      "鹧鸪鸣秋山，笑人行不得。",
      "路阻意偏长，载道生荆棘。",
      "宿鸟恋故林，分飞乖羽翼。",
      "穿入丛莽间，令我心独恻。",
      "长天苦浮云，不见远山色。",
      "所以独徘徊，感物伤时节。"
    ]
  },
  {
    "id": "e647d10f91ceea741a3df2b46a85f91f",
    "title": "题莲塘书屋壁",
    "authorName": "江源",
    "authorId": "e647d10f91ceea74d1457b72d1457b72",
    "dynasty": "明",
    "content": [
      "骑马访莲塘，东风花草香。",
      "定如云谷里，不足辋川庄。",
      "景好诗难状，心情俗易忘。",
      "主人如许我，卜筑近东墙。"
    ]
  },
  {
    "id": "e647d10f91ceea746ced49bbaa6a28d3",
    "title": "下第",
    "authorName": "江源",
    "authorId": "e647d10f91ceea74d1457b72d1457b72",
    "dynasty": "明",
    "content": [
      "败将难言勇，迂儒敢论文。",
      "高堂垂白发，蹇足阻青云。",
      "僮仆厌贫父，文章叹命迍。",
      "授衣时节近，灯火又相亲。"
    ]
  },
  {
    "id": "e647d10f91ceea74f25a9e42b56e4722",
    "title": "贫士吟",
    "authorName": "江源",
    "authorId": "e647d10f91ceea74d1457b72d1457b72",
    "dynasty": "明",
    "content": [
      "乾坤双草屐，风雨一茅庐。",
      "不恨瓶无粟，空怜架有书。",
      "帘帷旧燕入，门巷故交疏。",
      "贫贱乃常理，何须光范趋。"
    ]
  },
  {
    "id": "e647d10f91ceea74d8016b5e475d37e4",
    "title": "到上饶",
    "authorName": "江源",
    "authorId": "e647d10f91ceea74d1457b72d1457b72",
    "dynasty": "明",
    "content": [
      "来尹上饶邑，中心喜惧并。",
      "有家惭肉食，无术慰苍生。",
      "灵鹫插天碧，冰溪逼渭清。",
      "循良期远到，不是爱沽名。"
    ]
  },
  {
    "id": "e647d10f91ceea74359c402417e6252a",
    "title": "娄侍御召游茶山寺",
    "authorName": "江源",
    "authorId": "e647d10f91ceea74d1457b72d1457b72",
    "dynasty": "明",
    "content": [
      "秋日游山寺，风烟入眼嘉。",
      "主人罗绮席，野衲献茶瓜。",
      "凫鸟联骢马，庭莎间菊花。",
      "登临有馀兴，归路不嫌赊。"
    ]
  },
  {
    "id": "e647d10f91ceea749868036ee88b7dc3",
    "title": "起取口号",
    "authorName": "江源",
    "authorId": "e647d10f91ceea74d1457b72d1457b72",
    "dynasty": "明",
    "content": [
      "奉檄来饶邑，扪心愧牧夫。",
      "肥甘徒自养，凋弊未能苏。",
      "万里趋明诏，三年起仕涂。",
      "勖哉自今始，持此谢吾徒。"
    ]
  },
  {
    "id": "e647d10f91ceea7484005752b5e4576e",
    "title": "宿彭城值雨写怀",
    "authorName": "江源",
    "authorId": "e647d10f91ceea74d1457b72d1457b72",
    "dynasty": "明",
    "content": [
      "彭城经信宿，风急雨霏霏。",
      "绕砌虫声乱，隔江人语稀。",
      "对床诗独在，戏马事全非。",
      "无限关心事，挑灯读楚词。"
    ]
  },
  {
    "id": "e647d10f91ceea740bdcfc802e9f2968",
    "title": "夏夜",
    "authorName": "江源",
    "authorId": "e647d10f91ceea74d1457b72d1457b72",
    "dynasty": "明",
    "content": [
      "入夜添衣坐，炎天雨后凉。",
      "教儿温旧习，呼婢换新汤。",
      "脱帽风吹发，开窗月到床。",
      "兴来聊短述，还似少年狂。"
    ]
  },
  {
    "id": "e647d10f91ceea742a85f3fa9efe8c3b",
    "title": "客思",
    "authorName": "江源",
    "authorId": "e647d10f91ceea74d1457b72d1457b72",
    "dynasty": "明",
    "content": [
      "奔走云中路，淹留客邸秋。",
      "此身千里外，归梦五更头。",
      "朔吹淩衰鬓，清霜拂弊裘。",
      "家书浑欲寄，只恐雁沈浮。"
    ]
  },
  {
    "id": "e647d10f91ceea74f91bc58802e75dad",
    "title": "过滕茂实墓有感宋工部侍郎为金人所留下不屈死，其兄先降金矣",
    "authorName": "江源",
    "authorId": "e647d10f91ceea74d1457b72d1457b72",
    "dynasty": "明",
    "content": [
      "兄弟俱官宋，拘留共在金。",
      "浮沉奴婢态，铁石丈夫心。",
      "朽骨人争唾，荒坟我独寻。",
      "千秋青史上，芳臭不同襟。"
    ]
  },
  {
    "id": "e647d10f91ceea7409b7d19cd1c3f206",
    "title": "公馆漫兴",
    "authorName": "江源",
    "authorId": "e647d10f91ceea74d1457b72d1457b72",
    "dynasty": "明",
    "content": [
      "上谷回车辙，凄凉午夜天。",
      "观风千里远，见月两回圆。",
      "离别寻常事，奔趋二十年。",
      "归京多便使，书札若为传。"
    ]
  },
  {
    "id": "e647d10f91ceea742bf3d391e5c196ee",
    "title": "灵丘道傍老树",
    "authorName": "江源",
    "authorId": "e647d10f91ceea74d1457b72d1457b72",
    "dynasty": "明",
    "content": [
      "老树数千尺，风霜几百年。",
      "十围堪大用，寸朽为人捐。",
      "古干淩云外，清阴散道边。",
      "踌躇因尔惜，寄语庙堂贤。"
    ]
  },
  {
    "id": "e647d10f91ceea748370df51a572905c",
    "title": "书大同公馆壁",
    "authorName": "江源",
    "authorId": "e647d10f91ceea74d1457b72d1457b72",
    "dynasty": "明",
    "content": [
      "自古平城地，山河百二重。",
      "将军休出塞，胡虏正潜踪。",
      "戍士多艰食，边民亦废农。",
      "轮台须有诏，西北甚疲癃。"
    ]
  },
  {
    "id": "e647d10f91ceea742422d0d1a423691c",
    "title": "腊月三日涂中遣怀",
    "authorName": "江源",
    "authorId": "e647d10f91ceea74d1457b72d1457b72",
    "dynasty": "明",
    "content": [
      "岁暮思绵绵，流光又一年。",
      "乾坤将老客，风雨上滩船。",
      "冻雀先春语，梅花破腊妍。",
      "旅愁应不减，回首向南天。"
    ]
  },
  {
    "id": "e647d10f91ceea74dcda7cae84545c11",
    "title": "客夜",
    "authorName": "江源",
    "authorId": "e647d10f91ceea74d1457b72d1457b72",
    "dynasty": "明",
    "content": [
      "终夕频烧烛，长吟独据床。",
      "不因冬夜永，只是客愁长。",
      "近郭闻鸡唱，推蓬爱月光。",
      "家人亦思我，江上望归航。"
    ]
  },
  {
    "id": "e647d10f91ceea74d990fe78cc3d5d52",
    "title": "舟中口号二首",
    "authorName": "江源",
    "authorId": "e647d10f91ceea74d1457b72d1457b72",
    "dynasty": "明",
    "content": [
      "江水悠悠去，青山衮衮来。",
      "开尊自斟酌，得句费敲推。",
      "淑气回汀草，春光泄野梅。",
      "偶然忘客虑，微醉独徘徊。"
    ]
  },
  {
    "id": "e647d10f91ceea74d990fe78b1d08e54",
    "title": "舟中口号二首",
    "authorName": "江源",
    "authorId": "e647d10f91ceea74d1457b72d1457b72",
    "dynasty": "明",
    "content": [
      "此岁亦云暮，长涂未泣穷。",
      "雨淹孤客棹，天助一帆风。",
      "皂阁暮云外，金川醉眼中。",
      "百年皆逆旅，随处任飘逢。"
    ]
  },
  {
    "id": "e647d10f91ceea742a7cef2bdb0aa6de",
    "title": "富春舟中偶成三首",
    "authorName": "江源",
    "authorId": "e647d10f91ceea74d1457b72d1457b72",
    "dynasty": "明",
    "content": [
      "客舟快如马，又过富春亭。",
      "我拜羊裘老，谁占使者星。",
      "凭高双眼阔，夹水两山青。",
      "迢递此风景，还如昔所经。"
    ]
  },
  {
    "id": "e647d10f91ceea742a7cef2b82ae912f",
    "title": "富春舟中偶成三首",
    "authorName": "江源",
    "authorId": "e647d10f91ceea74d1457b72d1457b72",
    "dynasty": "明",
    "content": [
      "趍程心似火，随寓迹如萍。",
      "须鬓旋添白，江山不改青。",
      "船头风猎猎，岛外雨冥冥。",
      "消遣瓶无酒，渔人笑我醒。"
    ]
  },
  {
    "id": "e647d10f91ceea742a7cef2bc9e1d561",
    "title": "富春舟中偶成三首",
    "authorName": "江源",
    "authorId": "e647d10f91ceea74d1457b72d1457b72",
    "dynasty": "明",
    "content": [
      "客路秋将暮，云山日未残。",
      "水枯回棹涩，家远得书难。",
      "事少恣高卧，年衰但强餐。",
      "乘槎沧海上，昨夜梦长安。"
    ]
  },
  {
    "id": "e647d10f91ceea74cc9da35b31da02e2",
    "title": "舟中重阳写怀二首",
    "authorName": "江源",
    "authorId": "e647d10f91ceea74d1457b72d1457b72",
    "dynasty": "明",
    "content": [
      "九日沙溪路，舟中可当家。",
      "菊应无处觅，酒亦不须赊。",
      "酩酊思陶令，登临愧孟嘉。",
      "廿年此奔走，徒羡晚归鸦。"
    ]
  },
  {
    "id": "e647d10f91ceea74cc9da35b9f5d04e9",
    "title": "舟中重阳写怀二首",
    "authorName": "江源",
    "authorId": "e647d10f91ceea74d1457b72d1457b72",
    "dynasty": "明",
    "content": [
      "屈指重阳近，谁邀把菊欢。",
      "忽叹秋渐老，转觉雨添寒。",
      "秉烛看雄剑，呼汤咽药丸。",
      "病妻书昨得，多是劝加餐。"
    ]
  },
  {
    "id": "e647d10f91ceea747f2ef20b37c36ec9",
    "title": "寄故园知己",
    "authorName": "江源",
    "authorId": "e647d10f91ceea74d1457b72d1457b72",
    "dynasty": "明",
    "content": [
      "江上多秋色，天涯无故人。",
      "不因会面少，那得寄书频。",
      "冷露屯残菊，西风老白蘋。",
      "相思兼物色，添得客愁新。"
    ]
  },
  {
    "id": "e647d10f91ceea746e2364f2d90037ea",
    "title": "蜀贞妇刘氏割股",
    "authorName": "江源",
    "authorId": "e647d10f91ceea74d1457b72d1457b72",
    "dynasty": "明",
    "content": [
      "西蜀朱家妇，非邀割股名。",
      "但知夫婿重，翻视妾身□。",
      "大义缘天性，皇穹鉴此诚。",
      "莫云便陈迹，千古竹书荣。"
    ]
  },
  {
    "id": "e647d10f91ceea7416c89496ae678812",
    "title": "舟中客怀",
    "authorName": "江源",
    "authorId": "e647d10f91ceea74d1457b72d1457b72",
    "dynasty": "明",
    "content": [
      "万里思归客，徘徊无所亲。",
      "浮沉千古事，凄断百年身。",
      "冠冕通南极，江云暗北津。",
      "故园肠断处，万里未归人。"
    ]
  },
  {
    "id": "e647d10f91ceea74d65d702d9f1e3c9c",
    "title": "除夕感兴二首",
    "authorName": "江源",
    "authorId": "e647d10f91ceea74d1457b72d1457b72",
    "dynasty": "明",
    "content": [
      "今夕知何夕，青阳逼岁除。",
      "暮年千里客，故国一封书。",
      "就枕灭明烛，鸣榔闻夜渔。",
      "明朝遥捧酒，空望白云衢。"
    ]
  },
  {
    "id": "e647d10f91ceea74d65d702d1c3a4a2d",
    "title": "除夕感兴二首",
    "authorName": "江源",
    "authorId": "e647d10f91ceea74d1457b72d1457b72",
    "dynasty": "明",
    "content": [
      "旅馆谁相问，兀然空一身。",
      "岂知新岁酒，已少去年人。",
      "渐与骨肉远，空邻鸥鸟亲。",
      "无论去与住，谁道不逢春。"
    ]
  },
  {
    "id": "e647d10f91ceea74162a34682ffdeb7d",
    "title": "送友人入蜀",
    "authorName": "江源",
    "authorId": "e647d10f91ceea74d1457b72d1457b72",
    "dynasty": "明",
    "content": [
      "立马愁将夕，嗟君万里行。",
      "潮平秋水阔，风急暮猿清。",
      "芳树笼秦栈，烟花望锦城。",
      "殷勤共杯酒，不必有离情。"
    ]
  },
  {
    "id": "e647d10f91ceea74a6e231a08e002e89",
    "title": "江行遣兴二首",
    "authorName": "江源",
    "authorId": "e647d10f91ceea74d1457b72d1457b72",
    "dynasty": "明",
    "content": [
      "无嗟千里远，山断水茫茫。",
      "草市迎江货，枳花明驿墙。",
      "身心尘外远，书剑梦中忙。",
      "在世谁非客，尘心徒自伤。"
    ]
  },
  {
    "id": "e647d10f91ceea74a6e231a00c05d276",
    "title": "江行遣兴二首",
    "authorName": "江源",
    "authorId": "e647d10f91ceea74d1457b72d1457b72",
    "dynasty": "明",
    "content": [
      "异国久为客，故园何日归。",
      "汀烟轻冉冉，江燕正飞飞。",
      "千里河流直，孤舟人事稀。",
      "登临思不已，吟好送斜晖。"
    ]
  },
  {
    "id": "e647d10f91ceea74235dec43ff803045",
    "title": "次何都宪村居秋兴八首",
    "authorName": "江源",
    "authorId": "e647d10f91ceea74d1457b72d1457b72",
    "dynasty": "明",
    "content": [
      "风堕争枝鹊，霜乾抱叶蜩。",
      "江村秋欲暮，茆屋雨初消。",
      "病酒心常怯，耽诗思欲飘。",
      "孤怀寄牢落，大雅日寥寥。"
    ]
  },
  {
    "id": "e647d10f91ceea74235dec43416a0a44",
    "title": "次何都宪村居秋兴八首",
    "authorName": "江源",
    "authorId": "e647d10f91ceea74d1457b72d1457b72",
    "dynasty": "明",
    "content": [
      "江湖悬北关，杖屦出东郊。",
      "落日照林麓，西风空燕巢。",
      "功名轻似叶，行止叹非匏。",
      "我被浮荣缚，何年共结茆。"
    ]
  },
  {
    "id": "e647d10f91ceea74235dec43f47a2bd9",
    "title": "次何都宪村居秋兴八首",
    "authorName": "江源",
    "authorId": "e647d10f91ceea74d1457b72d1457b72",
    "dynasty": "明",
    "content": [
      "长林兴不浅，虚室昼无哗。",
      "我欲荐徐孺，谁当退子瑕。",
      "诗催前浦雨，人对短篱花。",
      "洛社归来后，能忘拜白麻。"
    ]
  },
  {
    "id": "e647d10f91ceea74235dec4365f53d15",
    "title": "次何都宪村居秋兴八首",
    "authorName": "江源",
    "authorId": "e647d10f91ceea74d1457b72d1457b72",
    "dynasty": "明",
    "content": [
      "归来乡土乐，不记马蹄忙。",
      "秋至菊浮蚁，时登粟满仓。",
      "百年心愿毕，一榻梦□凉。",
      "寄语贪饕者，何须百转肠。"
    ]
  },
  {
    "id": "e647d10f91ceea74235dec43b120e407",
    "title": "次何都宪村居秋兴八首",
    "authorName": "江源",
    "authorId": "e647d10f91ceea74d1457b72d1457b72",
    "dynasty": "明",
    "content": [
      "逢人问稼穑，观历感年华。",
      "酒熟邀邻舍，诗成对菊花。",
      "渚莲经雨褪，溪竹□风斜。",
      "绿野堂开后，高情讵未涯。"
    ]
  },
  {
    "id": "e647d10f91ceea74235dec4308140252",
    "title": "次何都宪村居秋兴八首",
    "authorName": "江源",
    "authorId": "e647d10f91ceea74d1457b72d1457b72",
    "dynasty": "明",
    "content": [
      "野外秋光薄，眼前诗思浓。",
      "耻居元亮后，不学孟京穷。",
      "引水浇慈竹，开场种木通。",
      "东华尘土客，垂老尚飞蓬。"
    ]
  },
  {
    "id": "e647d10f91ceea74235dec4332974273",
    "title": "次何都宪村居秋兴八首",
    "authorName": "江源",
    "authorId": "e647d10f91ceea74d1457b72d1457b72",
    "dynasty": "明",
    "content": [
      "处处西风暮，村村宿雨晴。",
      "山花停午落，潭水到秋清。",
      "不勒燕然石，何须麟阁名。",
      "江边时独立，闲听棹歌声。"
    ]
  },
  {
    "id": "e647d10f91ceea74235dec431567f904",
    "title": "次何都宪村居秋兴八首",
    "authorName": "江源",
    "authorId": "e647d10f91ceea74d1457b72d1457b72",
    "dynasty": "明",
    "content": [
      "山中秋已尽，林下日偏长。",
      "玉瓮泼醅绿，磁盘剥蟹黄。",
      "美蓉屯宿露，枫叶染新霜。",
      "坐领青蘋末，徐徐一味凉。"
    ]
  },
  {
    "id": "e647d10f91ceea742a76a446b2fc1fc0",
    "title": "弘治五年九月八日司空戴先生召诸公为白去寺之游归途间张靖州有九日遣怀之作遂次其韵十四首",
    "authorName": "江源",
    "authorId": "e647d10f91ceea74d1457b72d1457b72",
    "dynasty": "明",
    "content": [
      "故国逢重九，登高望眼开。",
      "此时堪适意，落日未须催。",
      "莫惜题糕句，休辞泛菊杯。",
      "凉风吹酒醒，骑马北门回。"
    ]
  },
  {
    "id": "e647d10f91ceea742a76a44646197e82",
    "title": "弘治五年九月八日司空戴先生召诸公为白去寺之游归途间张靖州有九日遣怀之作遂次其韵十四首",
    "authorName": "江源",
    "authorId": "e647d10f91ceea74d1457b72d1457b72",
    "dynasty": "明",
    "content": [
      "九日人皆爱，我怀胡不开。",
      "偶逢尚书召，不待阿奴催。",
      "谩着登山屐，能忘曲水杯。",
      "马前归路晚，戴笠雨中回。"
    ]
  },
  {
    "id": "e647d10f91ceea742a76a4468c628e75",
    "title": "弘治五年九月八日司空戴先生召诸公为白去寺之游归途间张靖州有九日遣怀之作遂次其韵十四首",
    "authorName": "江源",
    "authorId": "e647d10f91ceea74d1457b72d1457b72",
    "dynasty": "明",
    "content": [
      "江郭三秋爽，乾坤万象开。",
      "登临不作乐，衰白暗相催。",
      "寄兴陶家菊，纵情河朔杯。",
      "我曹狂且醉，好似习池回。"
    ]
  },
  {
    "id": "e647d10f91ceea742a76a446312288b3",
    "title": "弘治五年九月八日司空戴先生召诸公为白去寺之游归途间张靖州有九日遣怀之作遂次其韵十四首",
    "authorName": "江源",
    "authorId": "e647d10f91ceea74d1457b72d1457b72",
    "dynasty": "明",
    "content": [
      "明日重阳至，尚书小宴开。",
      "酒缘知己醉，诗为菊花催。",
      "学士曾留带，高僧漫渡杯。",
      "牛山何用泣，一醉辄忘回。"
    ]
  },
  {
    "id": "e647d10f91ceea742a76a446dc338866",
    "title": "弘治五年九月八日司空戴先生召诸公为白去寺之游归途间张靖州有九日遣怀之作遂次其韵十四首",
    "authorName": "江源",
    "authorId": "e647d10f91ceea74d1457b72d1457b72",
    "dynasty": "明",
    "content": [
      "来游白云寺，袖拂白云开。",
      "不减少年乐，生憎落日催。",
      "山花红入座，岩树绿侵杯。",
      "谁识馀心乐，诗成马上回。"
    ]
  },
  {
    "id": "e647d10f91ceea742a76a44649019c42",
    "title": "弘治五年九月八日司空戴先生召诸公为白去寺之游归途间张靖州有九日遣怀之作遂次其韵十四首",
    "authorName": "江源",
    "authorId": "e647d10f91ceea74d1457b72d1457b72",
    "dynasty": "明",
    "content": [
      "重阳古寺饮，百岁好怀开。",
      "风景何须买，诗狂不待催。",
      "山晴堪着屐，令急莫停杯。",
      "借问此行乐，老年能几回。"
    ]
  },
  {
    "id": "e647d10f91ceea742a76a4463a6005ca",
    "title": "弘治五年九月八日司空戴先生召诸公为白去寺之游归途间张靖州有九日遣怀之作遂次其韵十四首",
    "authorName": "江源",
    "authorId": "e647d10f91ceea74d1457b72d1457b72",
    "dynasty": "明",
    "content": [
      "闻说佳辰近，应怜笑口开。",
      "只愁尊酒整，不畏暮钟催。",
      "醉卧天为幕，狂来海作杯。",
      "悠悠任萧散，羸马月中回。"
    ]
  },
  {
    "id": "e647d10f91ceea742a76a44647d6daee",
    "title": "弘治五年九月八日司空戴先生召诸公为白去寺之游归途间张靖州有九日遣怀之作遂次其韵十四首",
    "authorName": "江源",
    "authorId": "e647d10f91ceea74d1457b72d1457b72",
    "dynasty": "明",
    "content": [
      "九日诗兼酒，何须靖节家。",
      "我情殊未已，山路亦非赊。",
      "何处风攲帽，禅房菊未花。",
      "衣冠今日会，留与后人夸。"
    ]
  },
  {
    "id": "e647d10f91ceea742a76a4468d141301",
    "title": "弘治五年九月八日司空戴先生召诸公为白去寺之游归途间张靖州有九日遣怀之作遂次其韵十四首",
    "authorName": "江源",
    "authorId": "e647d10f91ceea74d1457b72d1457b72",
    "dynasty": "明",
    "content": [
      "万里长为客，重阳始到家。",
      "偶然清兴发，不惮白云赊。",
      "纵酒衰颜赤，看山老眼花。",
      "狂来聊短述，诸老莫余夸。"
    ]
  },
  {
    "id": "e647d10f91ceea742a76a446505bd024",
    "title": "弘治五年九月八日司空戴先生召诸公为白去寺之游归途间张靖州有九日遣怀之作遂次其韵十四首",
    "authorName": "江源",
    "authorId": "e647d10f91ceea74d1457b72d1457b72",
    "dynasty": "明",
    "content": [
      "聚首何年约，登临到处家。",
      "物华撩我赋，村酿为君赊。",
      "马足怯山径，衣裾刺草花。",
      "宋公临戏马，犹足使人夸。"
    ]
  },
  {
    "id": "e647d10f91ceea742a76a446baac660c",
    "title": "弘治五年九月八日司空戴先生召诸公为白去寺之游归途间张靖州有九日遣怀之作遂次其韵十四首",
    "authorName": "江源",
    "authorId": "e647d10f91ceea74d1457b72d1457b72",
    "dynasty": "明",
    "content": [
      "仰临千仞寺，俯视万人家。",
      "目送南溟阔，心悬北阙赊。",
      "参差临水竹，红白隔溪花。",
      "酷爱张吟伯，诗工不自夸。"
    ]
  },
  {
    "id": "e647d10f91ceea742a76a4462a7a56d6",
    "title": "弘治五年九月八日司空戴先生召诸公为白去寺之游归途间张靖州有九日遣怀之作遂次其韵十四首",
    "authorName": "江源",
    "authorId": "e647d10f91ceea74d1457b72d1457b72",
    "dynasty": "明",
    "content": [
      "禅宫足清赏，何必问仙家。",
      "山色到门近，泉声绕涧赊。",
      "白头羞落帽，短扎梦生花。",
      "小杜诗堪笑，徒将酩酊夸。"
    ]
  },
  {
    "id": "e647d10f91ceea742a76a446a054899a",
    "title": "弘治五年九月八日司空戴先生召诸公为白去寺之游归途间张靖州有九日遣怀之作遂次其韵十四首",
    "authorName": "江源",
    "authorId": "e647d10f91ceea74d1457b72d1457b72",
    "dynasty": "明",
    "content": [
      "我趍孟嘉会，且放惠休家。",
      "兴到诗三和，尊空酒再赊。",
      "百年怀故土，十载负黄花。",
      "且尽今朝乐，浮荣未足夸。"
    ]
  },
  {
    "id": "e647d10f91ceea742a76a44614669b44",
    "title": "弘治五年九月八日司空戴先生召诸公为白去寺之游归途间张靖州有九日遣怀之作遂次其韵十四首",
    "authorName": "江源",
    "authorId": "e647d10f91ceea74d1457b72d1457b72",
    "dynasty": "明",
    "content": [
      "故人重九饮，招我梵王家。",
      "每爱粤乡乐，翻愁蜀道赊。",
      "今朝白云酒，来岁锦城花。",
      "踪迹无南北，功名浪自夸。"
    ]
  },
  {
    "id": "e647d10f91ceea74466b69113f7ca7fc",
    "title": "挽高生应奎",
    "authorName": "江源",
    "authorId": "e647d10f91ceea74d1457b72d1457b72",
    "dynasty": "明",
    "content": [
      "丰度岂凡儿，文章我所奇。",
      "竟成长吉召，深负甲科期。",
      "白发堂前泪，青鸾镜里悲。",
      "不堪歌楚些，临楮益凄其。"
    ]
  },
  {
    "id": "e647d10f91ceea743b22effe35a6723d",
    "title": "赐闲为韩长史先生作",
    "authorName": "江源",
    "authorId": "e647d10f91ceea74d1457b72d1457b72",
    "dynasty": "明",
    "content": [
      "未老先思退，君恩特赐还。",
      "何为开绿野，吾不负青山。",
      "踪迹市朝外，身心泉石间。",
      "悠悠百年内，几个似公闲。"
    ]
  },
  {
    "id": "e647d10f91ceea74a7953d369c561f86",
    "title": "写怀二首",
    "authorName": "江源",
    "authorId": "e647d10f91ceea74d1457b72d1457b72",
    "dynasty": "明",
    "content": [
      "五十始衰时，如今又六期。",
      "但偿沽酒价，不计买山资。",
      "水稻供饘粥，园蔬当肉糜。",
      "他年买归棹，聊此足娱嬉。"
    ]
  },
  {
    "id": "e647d10f91ceea74a7953d3683629edd",
    "title": "写怀二首",
    "authorName": "江源",
    "authorId": "e647d10f91ceea74d1457b72d1457b72",
    "dynasty": "明",
    "content": [
      "万里赴松潘，孤舟别故园。",
      "风波江上路，儿女梦中言。",
      "月色满前浦，鸡声出远村。",
      "思家原有泪，过峡莫闻猿。"
    ]
  },
  {
    "id": "e647d10f91ceea74b65cc2c4f2d90ea0",
    "title": "夜宿黄塘舟中言怀",
    "authorName": "江源",
    "authorId": "e647d10f91ceea74d1457b72d1457b72",
    "dynasty": "明",
    "content": [
      "十载天涯客，风烟何处家。",
      "乱云迷鸟道，新涨没鸥沙。",
      "落日三叉路，春风五岭花。",
      "尘途成底事，未老鬓先华。"
    ]
  },
  {
    "id": "e647d10f91ceea74b65cc2c4c78068a1",
    "title": "夜宿黄塘舟中言怀",
    "authorName": "江源",
    "authorId": "e647d10f91ceea74d1457b72d1457b72",
    "dynasty": "明",
    "content": [
      "独客忧长路，孤舟溯浅流。",
      "残灯江上梦，芳草雨中愁。",
      "野火明山郭，寒更出驿楼。",
      "吟囊今易满，风景是诗钩。"
    ]
  },
  {
    "id": "e647d10f91ceea7432366eee91cd99b0",
    "title": "雨夜",
    "authorName": "江源",
    "authorId": "e647d10f91ceea74d1457b72d1457b72",
    "dynasty": "明",
    "content": [
      "风雨起中夜，寒暄变一时。",
      "不愁阻行路，或恐是催诗。",
      "袖手萦知泪，悬灯坐若痴。",
      "再三思乐土，何日是归期。"
    ]
  },
  {
    "id": "e647d10f91ceea74d66b41dd136fc9b0",
    "title": "宿胥江",
    "authorName": "江源",
    "authorId": "e647d10f91ceea74d1457b72d1457b72",
    "dynasty": "明",
    "content": [
      "南江朝发棹，胥浦晚维舟。",
      "渔火隔溪暗，居人傍水稠。",
      "五更残梦后，百虑寸心头。",
      "跋涉天南北，能无愧海鸥。"
    ]
  },
  {
    "id": "e647d10f91ceea744f464fe12bbad74d",
    "title": "舟中偶成",
    "authorName": "江源",
    "authorId": "e647d10f91ceea74d1457b72d1457b72",
    "dynasty": "明",
    "content": [
      "泊舟古祠下，随处是吾窝。",
      "山暝烟光合，江空月色多。",
      "观书添睡思，饮酒助诗魔。",
      "且莫怀吾土，其如久客何。"
    ]
  },
  {
    "id": "e647d10f91ceea745782928a503909b2",
    "title": "宿江口巡司",
    "authorName": "江源",
    "authorId": "e647d10f91ceea74d1457b72d1457b72",
    "dynasty": "明",
    "content": [
      "画舫驻江口，孤村欲掩扉。",
      "风颠林木撼，山暝野云归。",
      "灯火舟人语，开讥逻卒稀。",
      "客怀殊不恶，高兴赋无衣。"
    ]
  },
  {
    "id": "e647d10f91ceea74f020c61443d8ea50",
    "title": "长沙道中",
    "authorName": "江源",
    "authorId": "e647d10f91ceea74d1457b72d1457b72",
    "dynasty": "明",
    "content": [
      "迢递长沙路，稀疏粤海缄。",
      "晚云屯岳麓，春雨暗湘潭。",
      "风俗逢人问，方言到处谙。",
      "莫因乡土念，流泪湿征衫。"
    ]
  },
  {
    "id": "e647d10f91ceea74f1e1eac90e973036",
    "title": "谒贾太传祠",
    "authorName": "江源",
    "authorId": "e647d10f91ceea74d1457b72d1457b72",
    "dynasty": "明",
    "content": [
      "万里长沙谪，一封流涕书。",
      "先生今庙食，宣室久丘墟。",
      "大块文章在，荒祠岁月馀。",
      "无情是湘水，何必吊三闾。"
    ]
  },
  {
    "id": "e647d10f91ceea745540925a48f4d581",
    "title": "益阳公馆",
    "authorName": "江源",
    "authorId": "e647d10f91ceea74d1457b72d1457b72",
    "dynasty": "明",
    "content": [
      "借□湖南道，空堂坐二更。",
      "忍闻租赋重，独爱悬□清。",
      "心□多萦绊，灯花半灭明。",
      "诗成方就枕，聊以慰吾情。"
    ]
  },
  {
    "id": "e647d10f91ceea748f9cb73195aa9126",
    "title": "宿新店驿次题壁韵二首",
    "authorName": "江源",
    "authorId": "e647d10f91ceea74d1457b72d1457b72",
    "dynasty": "明",
    "content": [
      "一宿借新店，孤襟坐未闲。",
      "烛花时溅泪，雨气夕生寒。",
      "岂意重临宪，何才五徒官。",
      "袛应赋归去，窃禄讵能安。"
    ]
  },
  {
    "id": "e647d10f91ceea748f9cb731d635577d",
    "title": "宿新店驿次题壁韵二首",
    "authorName": "江源",
    "authorId": "e647d10f91ceea74d1457b72d1457b72",
    "dynasty": "明",
    "content": [
      "驻节山中驿，行踪水上萍。",
      "微寒生枕席，急雨打窗棂。",
      "路僻书难达，更长安易醒。",
      "计程西蜀道，七十二长亭。"
    ]
  },
  {
    "id": "e647d10f91ceea74762c5b767652e12f",
    "title": "郑家驿次沈提学先生题壁韵二首",
    "authorName": "江源",
    "authorId": "e647d10f91ceea74d1457b72d1457b72",
    "dynasty": "明",
    "content": [
      "几时铭剑阁，昨夜梦刀州。",
      "晓树长笼雾，春泉不断流。",
      "猿声招客泪，物色故吾留。",
      "枝痒辄题句，何如赵倚楼。"
    ]
  },
  {
    "id": "e647d10f91ceea74762c5b76c8c4cd94",
    "title": "郑家驿次沈提学先生题壁韵二首",
    "authorName": "江源",
    "authorId": "e647d10f91ceea74d1457b72d1457b72",
    "dynasty": "明",
    "content": [
      "初春辞穗石，首夏过湘川。",
      "离别刚三月，亲知各一天。",
      "林深多虎迹，地僻少人烟。",
      "日落频回首，乡关何处边。"
    ]
  },
  {
    "id": "e647d10f91ceea748cf53d0beda9c5dd",
    "title": "界亭道中",
    "authorName": "江源",
    "authorId": "e647d10f91ceea74d1457b72d1457b72",
    "dynasty": "明",
    "content": [
      "一月驰车走，方知作客难。",
      "林深鸟性悦，路远宦情闲。",
      "羸马忧泥滑，单衣怯雨寒。",
      "此时正愁绝，莫忆旧渔竿。"
    ]
  },
  {
    "id": "e647d10f91ceea74bed115d7945437da",
    "title": "便溪道中",
    "authorName": "江源",
    "authorId": "e647d10f91ceea74d1457b72d1457b72",
    "dynasty": "明",
    "content": [
      "日日邮亭路，年年异国春。",
      "头颅多白发，吟袂半缁尘。",
      "水鹤声闻野，山花香趁人。",
      "故园千万里，何处问情亲。"
    ]
  },
  {
    "id": "e647d10f91ceea74e727e4808add8a96",
    "title": "沅州道中",
    "authorName": "江源",
    "authorId": "e647d10f91ceea74d1457b72d1457b72",
    "dynasty": "明",
    "content": [
      "驿路高还下，肩舆侧更攲。",
      "不堪泥径滑，应念仆夫疲。",
      "雨溢河流急，山高日色迟。",
      "谁云无况味，物物足供诗。"
    ]
  },
  {
    "id": "e647d10f91ceea74c4a0e40787af8d9a",
    "title": "沅陵道中",
    "authorName": "江源",
    "authorId": "e647d10f91ceea74d1457b72d1457b72",
    "dynasty": "明",
    "content": [
      "去去沅陵道，遥遥蜀水槎。",
      "一身曾许国，万里莫思家。",
      "匹马嘶风健，双旌卷雨斜。",
      "客怀休作恶，无酒亦堪赊。"
    ]
  },
  {
    "id": "e647d10f91ceea741ff27faac4a01702",
    "title": "平溪道中",
    "authorName": "江源",
    "authorId": "e647d10f91ceea74d1457b72d1457b72",
    "dynasty": "明",
    "content": [
      "风雨阻征途，辛勤任老夫。",
      "人踪时灭没，山色半模糊。",
      "水阔来帆小，天长去鸟孤。",
      "不须成恸哭，野趣足娱吾。"
    ]
  },
  {
    "id": "e647d10f91ceea749490dbb1c4ba1ee5",
    "title": "花清朗",
    "authorName": "江源",
    "authorId": "e647d10f91ceea74d1457b72d1457b72",
    "dynasty": "明",
    "content": [
      "日午到清朗，荒城半是山。",
      "有苗从此恪，壮士枕□闲。",
      "雨过溪花落，风含石藓斑。",
      "爱他泉水洁，停骑洗尘颜。"
    ]
  },
  {
    "id": "e647d10f91ceea74be3eac9219879582",
    "title": "宿清朗公馆",
    "authorName": "江源",
    "authorId": "e647d10f91ceea74d1457b72d1457b72",
    "dynasty": "明",
    "content": [
      "偶来山馆宿，独客恨偏饶。",
      "玉帐人迢递，青山夜寂寥。",
      "窗棂风淅淅，檐竹雨潇潇。",
      "起坐不能寝，何由梦鹿蕉。"
    ]
  },
  {
    "id": "e647d10f91ceea7477e90240f25b252c",
    "title": "清朗道中遇晴",
    "authorName": "江源",
    "authorId": "e647d10f91ceea74d1457b72d1457b72",
    "dynasty": "明",
    "content": [
      "行止非人力，阴晴问老天。",
      "今朝堪着葛，昨日尚穿毡。",
      "异域愁行客，斜阳闻杜鹃。",
      "此怀端可述，崖石费镌研。"
    ]
  },
  {
    "id": "e647d10f91ceea74822da1a610cfcda1",
    "title": "镇远分司寄宿",
    "authorName": "江源",
    "authorId": "e647d10f91ceea74d1457b72d1457b72",
    "dynasty": "明",
    "content": [
      "镇远且留宿，偏桥谩计程。",
      "聒人蛙乱吠，照我烛孤明。",
      "远世一无累，为官百不成。",
      "虽然归亦好，君宠未忘情。"
    ]
  },
  {
    "id": "e647d10f91ceea74c8855ce743d8b63d",
    "title": "馀庆道中",
    "authorName": "江源",
    "authorId": "e647d10f91ceea74d1457b72d1457b72",
    "dynasty": "明",
    "content": [
      "馀庆蜀之迁，风烟别一天。",
      "林深不见日，树蜜但闻蝉。",
      "险路山腰转，悲泉石罅煎。",
      "何如解官去，向此北窗眠。"
    ]
  },
  {
    "id": "e647d10f91ceea74ff5122b37b9ca111",
    "title": "岑黄道中",
    "authorName": "江源",
    "authorId": "e647d10f91ceea74d1457b72d1457b72",
    "dynasty": "明",
    "content": [
      "走马岑黄路，诗应不费寻。",
      "隔溪茅屋水，近郭竹坡深。",
      "路曲盘山顶，人劳息木阴。",
      "驿楼应咫尺，衙鼓正沉沉。"
    ]
  },
  {
    "id": "e647d10f91ceea7499e1616d06722f4d",
    "title": "偏桥以抵白泥有见而作",
    "authorName": "江源",
    "authorId": "e647d10f91ceea74d1457b72d1457b72",
    "dynasty": "明",
    "content": [
      "楚蜀风烟接，车书道路通。",
      "花开红踯躅，山绕碧崆峒。",
      "比屋兵民杂，居人习俗同。",
      "年来寥落甚，吾独愧观风。"
    ]
  },
  {
    "id": "e647d10f91ceea74e90f1dea3a02cd8f",
    "title": "湄潭道中",
    "authorName": "江源",
    "authorId": "e647d10f91ceea74d1457b72d1457b72",
    "dynasty": "明",
    "content": [
      "客路千山里，阴晴一霎间。",
      "雨馀岩溜急，春尽鸟声闲。",
      "笑我诗才涩，非渠物色悭。",
      "檐头犹有酒，三酌壮衰颜。"
    ]
  },
  {
    "id": "e647d10f91ceea74e0e5cc03de90e352",
    "title": "鳌溪道中",
    "authorName": "江源",
    "authorId": "e647d10f91ceea74d1457b72d1457b72",
    "dynasty": "明",
    "content": [
      "何处问鳌溪，风烟入望迷。",
      "碧云山远近，芳草路东西。",
      "日暖曝禽翼，沙乾快马蹄。",
      "宦情何日了，鸡狗亦归栖。"
    ]
  },
  {
    "id": "e647d10f91ceea74cc754b49aeb533d9",
    "title": "湄潭驿遣兴十首",
    "authorName": "江源",
    "authorId": "e647d10f91ceea74d1457b72d1457b72",
    "dynasty": "明",
    "content": [
      "独坐日方永，怡颜景颇多。",
      "晚云低岭树，细雨湿庭莎。",
      "鸣鸟当丝竹，颓垣护茑萝。",
      "平生爱幽雅，今日此经过。"
    ]
  },
  {
    "id": "e647d10f91ceea74cc754b49340356bf",
    "title": "湄潭驿遣兴十首",
    "authorName": "江源",
    "authorId": "e647d10f91ceea74d1457b72d1457b72",
    "dynasty": "明",
    "content": [
      "屈指光阴速，将相五月交。",
      "鸣蜩咽高柳，古驿绕荒郊。",
      "山远多良木，溪深有老蛟。",
      "好诗随物得，贾岛费推敲。"
    ]
  },
  {
    "id": "e647d10f91ceea74cc754b491c7920be",
    "title": "湄潭驿遣兴十首",
    "authorName": "江源",
    "authorId": "e647d10f91ceea74d1457b72d1457b72",
    "dynasty": "明",
    "content": [
      "荒驿人来少，频年吏不忙。",
      "砍薪出郭近，接竹引泉长。",
      "下马者谁子，贩盐何郡郎。",
      "此中聊憩息，隐几纳清凉。"
    ]
  },
  {
    "id": "e647d10f91ceea74cc754b49c8a4e207",
    "title": "湄潭驿遣兴十首",
    "authorName": "江源",
    "authorId": "e647d10f91ceea74d1457b72d1457b72",
    "dynasty": "明",
    "content": [
      "信宿湄潭驿，怀归粤水居。",
      "松楸徒有梦，鱼鸟久无书。",
      "去路青山外，颓龄白发初。",
      "谩嗟名利绊，进退亦惟吾。"
    ]
  },
  {
    "id": "e647d10f91ceea74cc754b491d58b87f",
    "title": "湄潭驿遣兴十首",
    "authorName": "江源",
    "authorId": "e647d10f91ceea74d1457b72d1457b72",
    "dynasty": "明",
    "content": [
      "泉石怜初志，功名属杜年。",
      "柏台叨执法。",
      "花县忆鸣弦，梦里看松桂。",
      "山中怨鹤猿，行藏须自识，何敢负前贤。"
    ]
  },
  {
    "id": "e647d10f91ceea74cc754b49df9a4045",
    "title": "湄潭驿遣兴十首",
    "authorName": "江源",
    "authorId": "e647d10f91ceea74d1457b72d1457b72",
    "dynasty": "明",
    "content": [
      "只道为官好，焉知行路难。",
      "乱山排画戟，危涧泻惊湍。",
      "泥渣疲征骑，尘埃暗法冠。",
      "明当解簪组，归卧粤江干。"
    ]
  },
  {
    "id": "e647d10f91ceea74cc754b4967db14e7",
    "title": "湄潭驿遣兴十首",
    "authorName": "江源",
    "authorId": "e647d10f91ceea74d1457b72d1457b72",
    "dynasty": "明",
    "content": [
      "虚馆何萧爽，奇观未寂寥。",
      "砍楠刳小艇，跨涧驾危桥。",
      "溪味鱼虾少，山肴笋蕨饶。",
      "公家犹在念，此兴属刍荛。"
    ]
  },
  {
    "id": "e647d10f91ceea74cc754b49e7d14ac1",
    "title": "湄潭驿遣兴十首",
    "authorName": "江源",
    "authorId": "e647d10f91ceea74d1457b72d1457b72",
    "dynasty": "明",
    "content": [
      "持节饬边戍，停车问蜀风。",
      "山川三峡险，文范万方同。",
      "身懒常思退，才凡但效忠。",
      "愁来须仗酒，一醉倚崆峒。"
    ]
  },
  {
    "id": "e647d10f91ceea74cc754b49ea9f9c73",
    "title": "湄潭驿遣兴十首",
    "authorName": "江源",
    "authorId": "e647d10f91ceea74d1457b72d1457b72",
    "dynasty": "明",
    "content": [
      "客路何多雨，泥途不可行。",
      "野花愁褪色，山鹊湿无声。",
      "布谷催春种，斜阳报晚晴。",
      "明朝复何处，身世一浮萍。"
    ]
  },
  {
    "id": "e647d10f91ceea74cc754b4950fb0a64",
    "title": "湄潭驿遣兴十首",
    "authorName": "江源",
    "authorId": "e647d10f91ceea74d1457b72d1457b72",
    "dynasty": "明",
    "content": [
      "道路九千里，市朝三十年。",
      "不堪心力倦，都被利名牵。",
      "归鸟投高树，游鱼恋故渊。",
      "人生不如物，垂老未归田。"
    ]
  },
  {
    "id": "e647d10f91ceea7474deb856b59d7b80",
    "title": "搂山坡",
    "authorName": "江源",
    "authorId": "e647d10f91ceea74d1457b72d1457b72",
    "dynasty": "明",
    "content": [
      "上下此坡难，石多荆棘殷。",
      "几经来往客，真是利名关。",
      "风俗非吾土，莺花似故山。",
      "山灵休我叹，王事未应闲。"
    ]
  },
  {
    "id": "e647d10f91ceea74ff6579d5b53f695a",
    "title": "播川驿闲坐",
    "authorName": "江源",
    "authorId": "e647d10f91ceea74d1457b72d1457b72",
    "dynasty": "明",
    "content": [
      "宦情愁独客，光景过三春。",
      "白发不私我，青山常对人。",
      "地偏尘鞅少，日落鹊声频。",
      "人坐能忘此，真成物外身。"
    ]
  },
  {
    "id": "e647d10f91ceea740e74c89bc96fb118",
    "title": "次前韵",
    "authorName": "江源",
    "authorId": "e647d10f91ceea74d1457b72d1457b72",
    "dynasty": "明",
    "content": [
      "官职何须热，繁华独厌春。",
      "十年淹俗吏，何日作闲人。",
      "山水贻情远，松筠入梦频。",
      "红尘徒扰扰，老却百年身。"
    ]
  },
  {
    "id": "e647d10f91ceea7452ffac87f5af3d08",
    "title": "九龙坡",
    "authorName": "江源",
    "authorId": "e647d10f91ceea74d1457b72d1457b72",
    "dynasty": "明",
    "content": [
      "独客心何壮，九龙坡自高。",
      "风颠猿抱树，人过雉藏蒿。",
      "我喜诗怀阔，谁怜仆从劳。",
      "今朝持节过，题石托吾曹。"
    ]
  },
  {
    "id": "e647d10f91ceea7450831a3880cd9149",
    "title": "驿舍偶成六首",
    "authorName": "江源",
    "authorId": "e647d10f91ceea74d1457b72d1457b72",
    "dynasty": "明",
    "content": [
      "驿对青山近，门临绿树重。",
      "萧条堪昼卧，幽敞足诗供。",
      "溪静水偏响，天阴蝶也慵。",
      "我来聊托迹，犹未定行踪。"
    ]
  },
  {
    "id": "e647d10f91ceea7450831a383785a9f5",
    "title": "驿舍偶成六首",
    "authorName": "江源",
    "authorId": "e647d10f91ceea74d1457b72d1457b72",
    "dynasty": "明",
    "content": [
      "蜀国山河丽，吾人跋涉遥。",
      "树深啼杜宁，林暝啸山魈。",
      "野趣凭诗画，愁肠籍酒浇。",
      "谁能会吾意，吟眺一相邀。"
    ]
  },
  {
    "id": "e647d10f91ceea7450831a380f46b588",
    "title": "驿舍偶成六首",
    "authorName": "江源",
    "authorId": "e647d10f91ceea74d1457b72d1457b72",
    "dynasty": "明",
    "content": [
      "半岁无书寄，三春少雁来。",
      "恨无千里目，看到五仙台。",
      "鬓发缘愁白，家山籍梦回。",
      "宦途如此耳，杯酒且徘徊。"
    ]
  },
  {
    "id": "e647d10f91ceea7450831a38abfeed92",
    "title": "驿舍偶成六首",
    "authorName": "江源",
    "authorId": "e647d10f91ceea74d1457b72d1457b72",
    "dynasty": "明",
    "content": [
      "落日照林坰，昏鸦集远汀。",
      "关河夷险路，风雨短长亭。",
      "辛苦罹寒暑，光阴换荚蓂。",
      "粗酬身事了，归看□山青。"
    ]
  },
  {
    "id": "e647d10f91ceea7450831a38c37753dd",
    "title": "驿舍偶成六首",
    "authorName": "江源",
    "authorId": "e647d10f91ceea74d1457b72d1457b72",
    "dynasty": "明",
    "content": [
      "绕舍山千叠，当庭柏七株。",
      "四时松坎景，一幅辋川图。",
      "此地堪留客，高情颇惬吾。",
      "几多游宦者，不识有诗无。"
    ]
  },
  {
    "id": "e647d10f91ceea7450831a389c30a98e",
    "title": "驿舍偶成六首",
    "authorName": "江源",
    "authorId": "e647d10f91ceea74d1457b72d1457b72",
    "dynasty": "明",
    "content": [
      "日出阴霾伏，天晴野色开。",
      "地偏无俗客，山远有遗材。",
      "蜀魄催春苦，奔泉激石哀。",
      "悠悠付题咏，只恐□诗才。"
    ]
  },
  {
    "id": "e647d10f91ceea742a85f3fa8bc54b0b",
    "title": "客思",
    "authorName": "江源",
    "authorId": "e647d10f91ceea74d1457b72d1457b72",
    "dynasty": "明",
    "content": [
      "春尽思家切，年来出使频。",
      "叨居外台客，长作异乡人。",
      "紫绶非吾愿，青山是旧邻。",
      "秋风不归去，老却粤江莼。"
    ]
  },
  {
    "id": "e647d10f91ceea748e85c5e50ba19f08",
    "title": "乌江坡",
    "authorName": "江源",
    "authorId": "e647d10f91ceea74d1457b72d1457b72",
    "dynasty": "明",
    "content": [
      "远度千寻岭，空瞻万里家。",
      "畏途旋鸟道，怪石竖狼牙。",
      "绿树飞残雨，丹崖映断霞。",
      "斜阳增感慨，步步是天涯。"
    ]
  },
  {
    "id": "e647d10f91ceea748e85c5e544dffe9e",
    "title": "乌江坡",
    "authorName": "江源",
    "authorId": "e647d10f91ceea74d1457b72d1457b72",
    "dynasty": "明",
    "content": [
      "只道厓门险，乌江复过之。",
      "鸟飞犹畏坠，马度每惊危。",
      "慷慨玉尊志，艰难杜老诗。",
      "备尝此中味，平地好深思。"
    ]
  },
  {
    "id": "e647d10f91ceea74e40315fd2811e5dc",
    "title": "安稳驿夜坐",
    "authorName": "江源",
    "authorId": "e647d10f91ceea74d1457b72d1457b72",
    "dynasty": "明",
    "content": [
      "小驿鸣宵柝，空堂泣暮虫。",
      "千山孤月白，四壁一灯红。",
      "客睡何曾着，宦情应亦慵。",
      "此时心欲拆，谁道我诗工。"
    ]
  },
  {
    "id": "e647d10f91ceea74e40315fd6735c88e",
    "title": "安稳驿夜坐",
    "authorName": "江源",
    "authorId": "e647d10f91ceea74d1457b72d1457b72",
    "dynasty": "明",
    "content": [
      "月色留人坐，灯花结客愁。",
      "家书长不达，乡泪莫频流。",
      "鸡犬孤村静，溪山万籁幽。",
      "此情当此夕，无计可消忧。"
    ]
  },
  {
    "id": "e647d10f91ceea74c73f43f39e56d9fa",
    "title": "晚发綦江",
    "authorName": "江源",
    "authorId": "e647d10f91ceea74d1457b72d1457b72",
    "dynasty": "明",
    "content": [
      "昨来初驻马，今日复登舟。",
      "新水弥沙岸，斜阳入舵楼。",
      "酷吟诗作伴，不饮酒为雠。",
      "明发知何地，江津天际头。"
    ]
  },
  {
    "id": "e647d10f91ceea74fcffcd2e5a95030b",
    "title": "永川言怀",
    "authorName": "江源",
    "authorId": "e647d10f91ceea74d1457b72d1457b72",
    "dynasty": "明",
    "content": [
      "粤客易生愁，他乡万里游。",
      "一身癯似鹤，百计拙如鸠。",
      "驿路蝉鸣夏，山城雨酿秋。",
      "此怀谁复慰，从事在青州。"
    ]
  },
  {
    "id": "e647d10f91ceea742184afd1f34832d1",
    "title": "中秋雨夜书感",
    "authorName": "江源",
    "authorId": "e647d10f91ceea74d1457b72d1457b72",
    "dynasty": "明",
    "content": [
      "秋色平分夜，寒堂独坐时。",
      "松州万里客，穗石十年思。",
      "云重月轮没，风狂烛影攲。",
      "欲寻天柱赏，谁是赵知微。"
    ]
  },
  {
    "id": "e647d10f91ceea745f876143089aad37",
    "title": "重阳遇雪言怀",
    "authorName": "江源",
    "authorId": "e647d10f91ceea74d1457b72d1457b72",
    "dynasty": "明",
    "content": [
      "九日黄花节，孤城白雪寒。",
      "望中山色改，松杪叶声乾。",
      "衰鬓催秋暮，芳樽负菊餐。",
      "异乡逢此日，谁与尽清欢。"
    ]
  },
  {
    "id": "e647d10f91ceea74fdade59092aef311",
    "title": "宿茂州",
    "authorName": "江源",
    "authorId": "e647d10f91ceea74d1457b72d1457b72",
    "dynasty": "明",
    "content": [
      "此地连三宿，长吟对一灯。",
      "闷怀倾白酒，冻足护青绫。",
      "煮茗炉添火，濡豪砚结冰。",
      "思家值长夜，百虑坐相仍。"
    ]
  },
  {
    "id": "e647d10f91ceea745a9dd584d16c70be",
    "title": "松州寒食四首",
    "authorName": "江源",
    "authorId": "e647d10f91ceea74d1457b72d1457b72",
    "dynasty": "明",
    "content": [
      "寒食千山雨，春风万户烟。",
      "风光非故土，身世在穷边。",
      "旧冢孤穿穴，新坟妇哭天。",
      "无端增客恨，目断粤山阡。"
    ]
  },
  {
    "id": "e647d10f91ceea745a9dd5840ec3fab9",
    "title": "松州寒食四首",
    "authorName": "江源",
    "authorId": "e647d10f91ceea74d1457b72d1457b72",
    "dynasty": "明",
    "content": [
      "三月古松州，春风亦似秋。",
      "天涯游子泪，寒食异乡愁。",
      "麦饭思先垄，棠梨忆故丘。",
      "浮名还自累，归计更谁由。"
    ]
  },
  {
    "id": "e647d10f91ceea745a9dd5848f0dc53f",
    "title": "松州寒食四首",
    "authorName": "江源",
    "authorId": "e647d10f91ceea74d1457b72d1457b72",
    "dynasty": "明",
    "content": [
      "寒食又清明，偏伤粤客情。",
      "悲哀闻寡妇，寥妇住孤城。",
      "雨洗山松净，风摇陇麦清。",
      "西邻且沽酒，微饮醉还醒。"
    ]
  },
  {
    "id": "e647d10f91ceea745a9dd584320b079e",
    "title": "松州寒食四首",
    "authorName": "江源",
    "authorId": "e647d10f91ceea74d1457b72d1457b72",
    "dynasty": "明",
    "content": [
      "十月荒城住，三春故国思。",
      "不堪寒食雨，偏助旅人悲。",
      "节至那无酒，囊空赖有诗。",
      "天涯牢落甚，独坐对痴儿。"
    ]
  },
  {
    "id": "e647d10f91ceea745c49a25352988ec9",
    "title": "过新堡子",
    "authorName": "江源",
    "authorId": "e647d10f91ceea74d1457b72d1457b72",
    "dynasty": "明",
    "content": [
      "新堡今再过，吐番一何多。",
      "擂石据危岭，岭弓射隔河。",
      "将军每示怯，戍卒欲请和。",
      "封章达明主，征伐挥天戈。"
    ]
  },
  {
    "id": "e647d10f91ceea74f771a82c4d586fb1",
    "title": "快阁次文丞相韵",
    "authorName": "江源",
    "authorId": "e647d10f91ceea74d1457b72d1457b72",
    "dynasty": "明",
    "content": [
      "万里间关执汉幢，百年誓不此心降。",
      "匿孤今日难存赵，击楫何人更渡江。",
      "忠愤填胸终死国，皇天无意再兴邦。",
      "可怜快阁题诗处，千古风云护夜窗。"
    ]
  },
  {
    "id": "e647d10f91ceea746107102697c1d2ab",
    "title": "夜泊扬州次伍子和韵",
    "authorName": "江源",
    "authorId": "e647d10f91ceea74d1457b72d1457b72",
    "dynasty": "明",
    "content": [
      "晚呼舟子泊江沙，怀古思乡讵有涯。",
      "越岭何年还杖屦，隋宫无处问繁华。",
      "帆樯水国三千里，灯火楼台几万家。",
      "自叹不才非博望，频年来泛海天槎。"
    ]
  },
  {
    "id": "e647d10f91ceea747bc46c1d936076c9",
    "title": "和李正夫对月遣怀韵",
    "authorName": "江源",
    "authorId": "e647d10f91ceea74d1457b72d1457b72",
    "dynasty": "明",
    "content": [
      "天上银蟾几缺圆，人间离合亦同然。",
      "狂歌自叹乾坤窄，醉倒不知衾枕偏。",
      "何用功名钟鼎上，但教欢乐酒樽前。",
      "禁城咫尺人如玉，赋到蒹葭第几篇。"
    ]
  },
  {
    "id": "e647d10f91ceea743ca54856efbf8196",
    "title": "赠许天爵二首",
    "authorName": "江源",
    "authorId": "e647d10f91ceea74d1457b72d1457b72",
    "dynasty": "明",
    "content": [
      "十年不见许眉州，京国相逢感旧游。",
      "奏最喜承天子问，论心重上叔宽楼。",
      "曾闻父老甘棠咏，好是龚黄旧日流。",
      "欲比吾兄冰蘖操，蛾眉山月一轮秋。"
    ]
  },
  {
    "id": "e647d10f91ceea743ca54856ecbb2bab",
    "title": "赠许天爵二首",
    "authorName": "江源",
    "authorId": "e647d10f91ceea74d1457b72d1457b72",
    "dynasty": "明",
    "content": [
      "五马双旌历两州，瞿塘三峡旧经游。",
      "使君不减黎侯政，蜀士重铭远景楼。",
      "交谊几年仍旧雨，归舟十月是安流。",
      "锦城消息烦君寄，万里相思易白头。"
    ]
  },
  {
    "id": "e647d10f91ceea743aba138dcd043423",
    "title": "顾总戎邀饮兴国寺次邵同寅汝学韵",
    "authorName": "江源",
    "authorId": "e647d10f91ceea74d1457b72d1457b72",
    "dynasty": "明",
    "content": [
      "佳境真如阆苑西，清风冠盖一时齐。",
      "飞觞于我频频劝，落日催人故故低。",
      "独爱松间千岁鹤，不闻云上一声鸡。",
      "僧房暂息心如水，洗我烦襟万斛泥。"
    ]
  },
  {
    "id": "e647d10f91ceea74d969e5739ac803da",
    "title": "次邵汝学韵谢顾总戎",
    "authorName": "江源",
    "authorId": "e647d10f91ceea74d1457b72d1457b72",
    "dynasty": "明",
    "content": [
      "箧里兵书束素丝，将军幸际太平时。",
      "投壶尽日延宾客，推谷何年惬梦思。",
      "弦管满城欢士女，芙蓉开匣走妖魑。",
      "糗餈惠我深将德，谁谓崇儒不在兹。"
    ]
  },
  {
    "id": "e647d10f91ceea7428c65b2145c306a9",
    "title": "送陈邦直司训之宜山",
    "authorName": "江源",
    "authorId": "e647d10f91ceea74d1457b72d1457b72",
    "dynasty": "明",
    "content": [
      "弟子群中最白眉，十年南北叹睽离。",
      "探穷今古书千卷，不得姮娥桂一枝。",
      "酌酒与君多旧话，赠言于我有新诗。",
      "行行勿薄宜阳教，坐拥春风拟浴沂。"
    ]
  },
  {
    "id": "e647d10f91ceea74c4f3e23f297ba44a",
    "title": "贺郑同年叔亮生孙次邵汝学韵",
    "authorName": "江源",
    "authorId": "e647d10f91ceea74d1457b72d1457b72",
    "dynasty": "明",
    "content": [
      "我爱贤孙似玉枝，呼公正是黑头时。",
      "君看英物为家宝，我赋新诗当贺仪。",
      "通德门前排俎豆，分甘堂上足娱嬉。",
      "他时定继箕裘业，便是君家久远期。"
    ]
  },
  {
    "id": "e647d10f91ceea746002a1f1a9c174a2",
    "title": "诸葛孔明祠二首",
    "authorName": "江源",
    "authorId": "e647d10f91ceea74d1457b72d1457b72",
    "dynasty": "明",
    "content": [
      "将相兼权盖世豪，南征北伐岂辞劳。",
      "功名讵料三分汉，筹策深知十倍曹。",
      "炎祚已随天运改，中原遥隔蜀山高。",
      "荒祠再拜瞻遗像，古木春风野鸟号。"
    ]
  },
  {
    "id": "e647d10f91ceea746002a1f1fb189e9b",
    "title": "诸葛孔明祠二首",
    "authorName": "江源",
    "authorId": "e647d10f91ceea74d1457b72d1457b72",
    "dynasty": "明",
    "content": [
      "三代遗才独有公，草庐倾盖识真龙。",
      "委身不负君三顾，讨贼先陈疏两封。",
      "独恨吞吴成间隙，非于取益未从容。",
      "莫将功业论成败，犹得千年绍汉宗。"
    ]
  },
  {
    "id": "e647d10f91ceea74fdbaa728a384915a",
    "title": "夏日省中即事",
    "authorName": "江源",
    "authorId": "e647d10f91ceea74d1457b72d1457b72",
    "dynasty": "明",
    "content": [
      "绿槐风细乳鸦飞，坐看砖阶树影移。",
      "性懒最宜公事少，日长谁促簿书期。",
      "二毛敢谓淹郎署，十载深知负宠私。",
      "纸帐梨床饶午睡，起来三复伐檀诗。"
    ]
  },
  {
    "id": "e647d10f91ceea740777a133f110b2ad",
    "title": "双挽卷为同寅罗时泰赋",
    "authorName": "江源",
    "authorId": "e647d10f91ceea74d1457b72d1457b72",
    "dynasty": "明",
    "content": [
      "阿翁节义梁鸿辈，而母贞风德耀贤。",
      "北阙封章光死后，西涯文字述生前。",
      "凤毛冠佩彤池上，马□松楸益水阡。",
      "谁竖丰碑高数尺，道傍骑马看新镌。"
    ]
  },
  {
    "id": "e647d10f91ceea749f808732c4df2605",
    "title": "送萧宗鲁赴任二首",
    "authorName": "江源",
    "authorId": "e647d10f91ceea74d1457b72d1457b72",
    "dynasty": "明",
    "content": [
      "京华几度长相忆，消息传来解百忧。",
      "今日开怀燕市酒，十年听雨郭家楼。",
      "簿书叹我淹兰省，教铎怜君到吉州。",
      "寄语故人杨举子，荔枝阴底莫迟留。"
    ]
  },
  {
    "id": "e647d10f91ceea749f808732596fc518",
    "title": "送萧宗鲁赴任二首",
    "authorName": "江源",
    "authorId": "e647d10f91ceea74d1457b72d1457b72",
    "dynasty": "明",
    "content": [
      "先生规范任从容，教历延安两郡中。",
      "坐见文风千里浃，不知吾道几人东。",
      "蘼芜满院看生意，苜蓿堆盘胜晚菘。",
      "料得杏花坛上讲，故交应有士希同。"
    ]
  },
  {
    "id": "e647d10f91ceea74b38c1bef9133c6df",
    "title": "雨中感怀次前韵",
    "authorName": "江源",
    "authorId": "e647d10f91ceea74d1457b72d1457b72",
    "dynasty": "明",
    "content": [
      "久雨都城泥没膝，不知行路可能忧。",
      "有时潦水浸蜗舍，无限阴云碍凤楼。",
      "薄劣未能裨上德，莼鲈何敢忆南州。",
      "闭门隐几成枯坐，空愧渊明任去留。"
    ]
  },
  {
    "id": "e647d10f91ceea74b38c1befe1fe81a5",
    "title": "雨中感怀次前韵",
    "authorName": "江源",
    "authorId": "e647d10f91ceea74d1457b72d1457b72",
    "dynasty": "明",
    "content": [
      "马蹄终日走尘容，世事都归感叹中。",
      "谁学魏公归邺下，独教王子隐墙东。",
      "十年征路徒悲梗，五亩何年更种菘。",
      "欲寄此身天地外，不知今古几人同。"
    ]
  },
  {
    "id": "e647d10f91ceea74231a3de01f475d82",
    "title": "送林思绍尹莆田",
    "authorName": "江源",
    "authorId": "e647d10f91ceea74d1457b72d1457b72",
    "dynasty": "明",
    "content": [
      "莆田县里初分宰，郭隗台前此送行。",
      "落日离心催发轫，春风回首忆登瀛。",
      "豪门书札从今绝，原野莱芜趁雨耕。",
      "莫道政成人不识，口啤传诵自分明。"
    ]
  },
  {
    "id": "e647d10f91ceea741934f3a8d194c695",
    "title": "送张邦兆归蜀省亲",
    "authorName": "江源",
    "authorId": "e647d10f91ceea74d1457b72d1457b72",
    "dynasty": "明",
    "content": [
      "诏许宁亲蜀道归，路人争看此男儿。",
      "暂趋白发承颜地，正想金门待漏时。",
      "万里山川新彩服，百年忠孝旧家规。",
      "如君此乐今能几，陟岵无烦更赋诗。"
    ]
  },
  {
    "id": "e647d10f91ceea74ec6fbff3f1e3f704",
    "title": "次邦兆乃尊方伯韵二首",
    "authorName": "江源",
    "authorId": "e647d10f91ceea74d1457b72d1457b72",
    "dynasty": "明",
    "content": [
      "松菊苍苍石竹斑，阿翁归老此中闲。",
      "叹人趋走风尘里，输我从容水石间。",
      "勇退尚怀□主术，旬宣犹记济时艰。",
      "箕裘有子能传业，燕乐挥金且莫悭。"
    ]
  },
  {
    "id": "e647d10f91ceea74ec6fbff3617cae57",
    "title": "次邦兆乃尊方伯韵二首",
    "authorName": "江源",
    "authorId": "e647d10f91ceea74d1457b72d1457b72",
    "dynasty": "明",
    "content": [
      "卧看诸子舞衣斑，几个如公便得闲。",
      "绿野心情绳检外，剑门山色有无间。",
      "千年幸际明良会，十载深知稼穑艰。",
      "三径日开供叹咏，菊松无复诮诗悭。"
    ]
  },
  {
    "id": "e647d10f91ceea749a5cc27ef47ed989",
    "title": "送姚应龙令新喻",
    "authorName": "江源",
    "authorId": "e647d10f91ceea74d1457b72d1457b72",
    "dynasty": "明",
    "content": [
      "西江大邑称新喻，出宰多烦我辈人。",
      "黄甲旧承天上赐，碧桃新长县中春。",
      "青霄事业酬明主，赤子疮痍任此身。",
      "见说东洲居士在，日闻清论莫嫌频。"
    ]
  },
  {
    "id": "e647d10f91ceea7440b646d95fbc700d",
    "title": "送梁惟敬省兄还五羊",
    "authorName": "江源",
    "authorId": "e647d10f91ceea74d1457b72d1457b72",
    "dynasty": "明",
    "content": [
      "江南客子省兄归，正值长安二月时。",
      "冰泮潞河春水阔，寒辞燕市日光迟。",
      "孤舟夜雨彭城梦，千里晴云瘴海思。",
      "相送何须折杨柳，为君三诵渭城诗。"
    ]
  },
  {
    "id": "e647d10f91ceea74dba8db029f16bdef",
    "title": "过徐州有感",
    "authorName": "江源",
    "authorId": "e647d10f91ceea74d1457b72d1457b72",
    "dynasty": "明",
    "content": [
      "使旌又向彭城过，细柳薰风旧路蹊。",
      "舟棹下洪湍水恶，仆夫牵缆和歌齐。",
      "沐猴人去遗墟在，放鹤亭空落日低。",
      "我欲凭高望京国，白云烟树眼中迷。"
    ]
  },
  {
    "id": "e647d10f91ceea747a5830dea3b05da8",
    "title": "吊萧伯铉太守",
    "authorName": "江源",
    "authorId": "e647d10f91ceea74d1457b72d1457b72",
    "dynasty": "明",
    "content": [
      "义气何曾让古人，历扬中外廿年春。",
      "度支财赋轻刘晏，刺史循良共信臣。",
      "镌石有文彰令德，传家无子拜荒坟。",
      "仁人寿矣成虚语，我恐皇天亦不仁。"
    ]
  },
  {
    "id": "e647d10f91ceea74ae7b44e90efe575e",
    "title": "送黄玄璧下第归江南",
    "authorName": "江源",
    "authorId": "e647d10f91ceea74d1457b72d1457b72",
    "dynasty": "明",
    "content": [
      "京华灯火三年业，岭海风波几日还。",
      "不为功名浑落魄，只缘亲舍久违颜。",
      "八千里外归莱采，一寸心先到庾关。",
      "回首杏园春更好，看君骑马曲江干。"
    ]
  },
  {
    "id": "e647d10f91ceea74a8a1db26fcf66424",
    "title": "次江太守留别韵二首",
    "authorName": "江源",
    "authorId": "e647d10f91ceea74d1457b72d1457b72",
    "dynasty": "明",
    "content": [
      "五马翩翩出帝京，马头红日万山明。",
      "才攀杨柳何边别，便忆梅花岭外情。",
      "赵抃素琴随处好，江淹别赋向人鸣。",
      "诗成我后怜才涩，和得阳关第几声。"
    ]
  },
  {
    "id": "e647d10f91ceea74a8a1db2681be2624",
    "title": "次江太守留别韵二首",
    "authorName": "江源",
    "authorId": "e647d10f91ceea74d1457b72d1457b72",
    "dynasty": "明",
    "content": [
      "使君惜别醉瑶京，三尺吴钩照胆明。",
      "归马想应谙旧路，淩江今已忆高情。",
      "心悬魏阙瞻齐政，道便乡关见自鸣。",
      "回首庾关逢北使，折梅千里寄新声。"
    ]
  },
  {
    "id": "e647d10f91ceea74e9d34d10212b6d04",
    "title": "挽懒斋处士",
    "authorName": "江源",
    "authorId": "e647d10f91ceea74d1457b72d1457b72",
    "dynasty": "明",
    "content": [
      "俯仰无惭乃大佳，山中泉石老形骸。",
      "年逾七十颇称意，儿亦英奇不挂怀。",
      "芳草池边春梦短，少微天上夜光埋。",
      "耆英会里盟诗社，唱和于今少懒斋。"
    ]
  },
  {
    "id": "e647d10f91ceea74e47b5c8a5a0f052b",
    "title": "题吴指挥致仁卷",
    "authorName": "江源",
    "authorId": "e647d10f91ceea74d1457b72d1457b72",
    "dynasty": "明",
    "content": [
      "辽东老将功成后，洗马春流解铁衣。",
      "百战山河无旧梦，满庭歌吹舞新姬。",
      "班超老去心犹赤，王剪归来鬓已丝。",
      "见说宁馨真将种，尽将韬略一传之。"
    ]
  },
  {
    "id": "e647d10f91ceea7465b5f41d9d6c7c5b",
    "title": "次赵提学游白云寺韵",
    "authorName": "江源",
    "authorId": "e647d10f91ceea74d1457b72d1457b72",
    "dynasty": "明",
    "content": [
      "不到白云今几秋，幸陪骢马得同游。",
      "青山绿水仍依旧，涧草汀花不管愁。",
      "万里乾坤归眼底，百年忧乐到心头。",
      "劳君惠我阳春曲，自叹非才也唱酬。"
    ]
  },
  {
    "id": "e647d10f91ceea7479129b5cef38d68a",
    "title": "别同年曹时中佥宪",
    "authorName": "江源",
    "authorId": "e647d10f91ceea74d1457b72d1457b72",
    "dynasty": "明",
    "content": [
      "两顾劳君宪节来，几年怀抱到今开。",
      "青樽且对故人酌，画舫何妨候吏催。",
      "杨柳谩从南浦折，梅花先寄北人回。",
      "同年聚首又何日，千里相思未肯灰。"
    ]
  },
  {
    "id": "e647d10f91ceea741782986a2f49a0fb",
    "title": "谒张文献祠",
    "authorName": "江源",
    "authorId": "e647d10f91ceea74d1457b72d1457b72",
    "dynasty": "明",
    "content": [
      "开元贤相夸姚宋，蹇谔输公第一流。",
      "抗疏不容牛氏相，覆师先识羯奴谋。",
      "曲江祠古千年祀，揠月堂空一土丘。",
      "再拜遗容出门去，萧萧林木不胜秋。"
    ]
  },
  {
    "id": "e647d10f91ceea74d90fa4de1f78785f",
    "title": "舟中漫兴二首",
    "authorName": "江源",
    "authorId": "e647d10f91ceea74d1457b72d1457b72",
    "dynasty": "明",
    "content": [
      "秋去冬来伤岁暮，南驰北逐叹涂穷。",
      "百年得丧心如铁，一路风霜鬓易蓬。",
      "故国关山诗卷里，异乡人事酒杯中。",
      "江湖廊庙忧盈抱，不独思家意万重。"
    ]
  },
  {
    "id": "e647d10f91ceea74d90fa4de404c5153",
    "title": "舟中漫兴二首",
    "authorName": "江源",
    "authorId": "e647d10f91ceea74d1457b72d1457b72",
    "dynasty": "明",
    "content": [
      "不独思家意万重，百年怀抱几人同。",
      "东南财赋少刘晏，西北干城谁耿恭。",
      "数十舟航寒水外，寻常猿鹤暮烟中。",
      "满前摇落皆堪赋，谁谓悲秋宋玉工。"
    ]
  },
  {
    "id": "e647d10f91ceea74acc628888f879ecc",
    "title": "宿玉山布政分司值雨言怀",
    "authorName": "江源",
    "authorId": "e647d10f91ceea74d1457b72d1457b72",
    "dynasty": "明",
    "content": [
      "微省清宵寂不哗，北风如割透窗纱。",
      "慈乌绕树呼寒雨，童子挑灯落夜花。",
      "怀玉夜寒更漏永，邯郸枕暖旅魂赊。",
      "可怜贾岛忘情甚，却望并州即是家。"
    ]
  },
  {
    "id": "e647d10f91ceea74d485480ae8a7a5ac",
    "title": "竹轩为致仕萧方伯题",
    "authorName": "江源",
    "authorId": "e647d10f91ceea74d1457b72d1457b72",
    "dynasty": "明",
    "content": [
      "英雄老去辞微省，勇退归来卧竹轩。",
      "养得孤高淩雪霰，却将苍翠洗嚣烦。",
      "元乡直许重开径，袁尹从教数到门。",
      "回看金张歌舞地，东风桃李几曾存。"
    ]
  },
  {
    "id": "e647d10f91ceea74087363ffc2dfa604",
    "title": "次李硕夫乡思二首",
    "authorName": "江源",
    "authorId": "e647d10f91ceea74d1457b72d1457b72",
    "dynasty": "明",
    "content": [
      "宦辙频年鬓欲华，红尘况味有何嘉。",
      "十年儿女灯前话，百越风烟梦里家。",
      "江北不堪悲橘枳，岭南谁复寄梅花。",
      "令人苦忆陶家宅，五柳阴阴傍水涯。"
    ]
  },
  {
    "id": "e647d10f91ceea74087363ffbf74b955",
    "title": "次李硕夫乡思二首",
    "authorName": "江源",
    "authorId": "e647d10f91ceea74d1457b72d1457b72",
    "dynasty": "明",
    "content": [
      "马蹄无日不东华，谁道吾兼吏隐嘉。",
      "五岭交亲疑半鬼，十年萍梗叹无家。",
      "庭培桑梓添新绿，手植橙梨发旧花。",
      "昨夜梦归归未得，暂凭官职作生涯。"
    ]
  },
  {
    "id": "e647d10f91ceea746ae6ecb2608de7da",
    "title": "次李硕夫韵答陈仲芳乡思之作",
    "authorName": "江源",
    "authorId": "e647d10f91ceea74d1457b72d1457b72",
    "dynasty": "明",
    "content": [
      "太平天子协重华，似我非才亦宠嘉。",
      "郎署十年惭致主，使车千里敢言家。",
      "行囊不贮蒲萄种，远信空裁茧纸花。",
      "直比长安时极目，蓟云燕树杳无涯。"
    ]
  },
  {
    "id": "e647d10f91ceea74c1638c7c410de31f",
    "title": "次官汝清伤雨韵",
    "authorName": "江源",
    "authorId": "e647d10f91ceea74d1457b72d1457b72",
    "dynasty": "明",
    "content": [
      "久雨淋漓水溢城，汗渠何处觅深情。",
      "九逵迢递埋车辙，八表空蒙恼客情。",
      "平地黍苗随汨没，逆流鸥鸟任纵横。",
      "遣愁三酌麻姑酒，不学沉酣阮步兵。"
    ]
  },
  {
    "id": "e647d10f91ceea749870ffac390fb90d",
    "title": "次官汝清留别韵",
    "authorName": "江源",
    "authorId": "e647d10f91ceea74d1457b72d1457b72",
    "dynasty": "明",
    "content": [
      "岐路东西且莫分，呼童沽酒醉荒村。",
      "相知不用时看剑，世事无凭只闭门。",
      "少曰功名成老大，百年天地等朝昏。",
      "从今想见须倾倒，莫待流光镜里奔。"
    ]
  },
  {
    "id": "e647d10f91ceea74827225a818355f41",
    "title": "次张仪部企翱留别韵",
    "authorName": "江源",
    "authorId": "e647d10f91ceea74d1457b72d1457b72",
    "dynasty": "明",
    "content": [
      "看花长忆旧时情，萍水重逢眼倍明。",
      "谁惜文园病司马，未容杜曲老元卿。",
      "关心丘垄十年别，到手功名一羽轻。",
      "留得此心忠赤在，不妨头上鬓星星。"
    ]
  },
  {
    "id": "e647d10f91ceea747c424d1aad36dd0d",
    "title": "过严先生祠堂",
    "authorName": "江源",
    "authorId": "e647d10f91ceea74d1457b72d1457b72",
    "dynasty": "明",
    "content": [
      "故人不是汤文辈，此老徒追伊吕风。",
      "桐水有情群野鹤，谏垣无意补山龙。",
      "云台芜没空名汉，钓石峥嵘尚属公。",
      "我过祠前三稽颡，千年香火俨遗容。"
    ]
  },
  {
    "id": "e647d10f91ceea74c5b5bf752f90e42c",
    "title": "次尹宣文赠行韵二首",
    "authorName": "江源",
    "authorId": "e647d10f91ceea74d1457b72d1457b72",
    "dynasty": "明",
    "content": [
      "梅子成坡我复来，十年怀抱一时开。",
      "舣舟江浒二三日，拍手尊前几百杯。",
      "花径叹谈忘主客，柳营旌节肃风雷。",
      "洪都庾岭还相接，从此逢春为寄梅。"
    ]
  },
  {
    "id": "e647d10f91ceea74c5b5bf75a13fd2c8",
    "title": "次尹宣文赠行韵二首",
    "authorName": "江源",
    "authorId": "e647d10f91ceea74d1457b72d1457b72",
    "dynasty": "明",
    "content": [
      "音书两寄玉京来，喜甚灯前浣手开。",
      "夜月池台千里梦，春风弦管十年杯。",
      "北溟奋激淩霄翮，南粤声名吼地雷。",
      "更贺边城无一事，大开东阁咏官梅。"
    ]
  },
  {
    "id": "e647d10f91ceea74a65e6f44c69e5512",
    "title": "次前韵答周司训",
    "authorName": "江源",
    "authorId": "e647d10f91ceea74d1457b72d1457b72",
    "dynasty": "明",
    "content": [
      "千里神交不约来，叹颜今日为谁开。",
      "尊前莫作离群恶，江上仍携送别杯。",
      "赠我好诗淩鲍谢，看君高义迫陈雷。",
      "故人期我和羹业，浅薄惭非传说梅。"
    ]
  },
  {
    "id": "e647d10f91ceea748898878a4b52c934",
    "title": "次前韵答林司训",
    "authorName": "江源",
    "authorId": "e647d10f91ceea74d1457b72d1457b72",
    "dynasty": "明",
    "content": [
      "好似乘船访戴来，一时倾盖壮怀开。",
      "相逢未拟偿诗债，揖别先须送酒杯。",
      "东郭白云西郭树，南山红日北山雷。",
      "天涯正尔相思苦，江上何人奏落梅。"
    ]
  },
  {
    "id": "e647d10f91ceea7413426b178891091b",
    "title": "次韵遣怀",
    "authorName": "江源",
    "authorId": "e647d10f91ceea74d1457b72d1457b72",
    "dynasty": "明",
    "content": [
      "便道乡关喜往来，堂名画锦对江开。",
      "彩笺通姓门前客，青眼留人月下杯。",
      "卷里诗歌多沈谢，座中朋旧半陈雷。",
      "逢人不是无消息，大庾如今未有梅。"
    ]
  },
  {
    "id": "e647d10f91ceea7426e60c86b8e265bc",
    "title": "次林司训赠行韵",
    "authorName": "江源",
    "authorId": "e647d10f91ceea74d1457b72d1457b72",
    "dynasty": "明",
    "content": [
      "不用逢人说独贤，酒杯诗卷亦神仙。",
      "幕天席地刘伶趣，爱国忧君杜子篇。",
      "白水青山行客景，凄风淫雨早秋天。",
      "热官十载成何事，不及先生一冷毡。"
    ]
  },
  {
    "id": "e647d10f91ceea742e18803ebc46da72",
    "title": "次邝时用韵留别二首兼寄黎景升",
    "authorName": "江源",
    "authorId": "e647d10f91ceea74d1457b72d1457b72",
    "dynasty": "明",
    "content": [
      "三年云水伤离别，几负诗筒走传邮。",
      "桑梓春风怀穗石，甘棠今日颂严州。",
      "低昂世事棋翻局，摇荡乡心浪打舟。",
      "抚掌叹谈兼对酒，一宵风雨为君留。"
    ]
  },
  {
    "id": "e647d10f91ceea742e18803e5abee2f0",
    "title": "次邝时用韵留别二首兼寄黎景升",
    "authorName": "江源",
    "authorId": "e647d10f91ceea74d1457b72d1457b72",
    "dynasty": "明",
    "content": [
      "一别故人经几秋，恨无黄犬作书邮。",
      "不知今夕是何夕，却在严州说广州。",
      "宿草雨荒严子宅，布帆风送富春舟。",
      "金华半刺清如玉，安得高谈竟日留。"
    ]
  },
  {
    "id": "e647d10f91ceea74b4b968cba807290c",
    "title": "读诸葛孔明传",
    "authorName": "江源",
    "authorId": "e647d10f91ceea74d1457b72d1457b72",
    "dynasty": "明",
    "content": [
      "三顾隆中方释耒，君臣鱼水欲何如。",
      "刘朝旧物期兴复，汉贼中原誓破除。",
      "血食竟能延赤伏，忠贞不负托君储。",
      "区区陈寿何为者，千载谁平入寇书。"
    ]
  },
  {
    "id": "e647d10f91ceea74fea8492d12b84f82",
    "title": "挽陈处士",
    "authorName": "江源",
    "authorId": "e647d10f91ceea74d1457b72d1457b72",
    "dynasty": "明",
    "content": [
      "人间重见太丘贤，月旦评书又独先。",
      "取友直期千古上，贷贫那惜万金捐。",
      "少微星殒光沉浦，华表鹤归秋满天。",
      "子姓多贤公瞑目，百年何用戒平泉。"
    ]
  },
  {
    "id": "e647d10f91ceea74a6370d4739a32edf",
    "title": "次新喻分司壁韵兼寄邹济时佥宪",
    "authorName": "江源",
    "authorId": "e647d10f91ceea74d1457b72d1457b72",
    "dynasty": "明",
    "content": [
      "观风随处驾星车，又是江城三月馀。",
      "雨勒石榴红未放，天晴蒙草碧初舒。",
      "案头检阅新刊例，囊里搜寻旧读书。",
      "叹我宦涂犹跋涉，山中高兴欲何如。"
    ]
  },
  {
    "id": "e647d10f91ceea746028538622a6f5b0",
    "title": "题刘尚书夫人哀挽",
    "authorName": "江源",
    "authorId": "e647d10f91ceea74d1457b72d1457b72",
    "dynasty": "明",
    "content": [
      "夫人贞淑关睢德，万女群中亦绝伦。",
      "夫子经纶唐宰相，儿曹纲纪汉台臣。",
      "北堂雨雪淩谖草，南涧风烟怨藻蘋。",
      "坐享人间全盛福，东风八十八回春。"
    ]
  },
  {
    "id": "e647d10f91ceea74ca24d17b609b8bda",
    "title": "次弋阳分司黄九成韵",
    "authorName": "江源",
    "authorId": "e647d10f91ceea74d1457b72d1457b72",
    "dynasty": "明",
    "content": [
      "画船又过大江东，回首云霄限九重。",
      "今日何才裨国计，十年无策补山龙。",
      "擘菱南旺时方暑，饮菊西安岁渐冬。",
      "明日前程何处所，布帆东浙挂秋风。"
    ]
  },
  {
    "id": "e647d10f91ceea742e38a4a335256dec",
    "title": "次前韵送麦景实",
    "authorName": "江源",
    "authorId": "e647d10f91ceea74d1457b72d1457b72",
    "dynasty": "明",
    "content": [
      "葛溪聚首未三月，把擘尊前可厌重。",
      "江上星槎惭博望，眼中豪气见元龙。",
      "一声白雁送霜信，满树黄柑催早冬。",
      "明发不堪南北别，看君千里驾长风。"
    ]
  },
  {
    "id": "e647d10f91ceea7437abee4fa1b313bc",
    "title": "送周天叙出使于闽顺道省亲",
    "authorName": "江源",
    "authorId": "e647d10f91ceea74d1457b72d1457b72",
    "dynasty": "明",
    "content": [
      "我爱君家鬓未华，可人文采际亨嘉。",
      "八千里外新持节，三百人中旧探花。",
      "征旆远飞闽海月，彩衣仍过越南家。",
      "平生却叹乘槎客，肯把蒲萄载使车。"
    ]
  },
  {
    "id": "e647d10f91ceea74181d00948274925a",
    "title": "次郑侍御从俭见寄韵",
    "authorName": "江源",
    "authorId": "e647d10f91ceea74d1457b72d1457b72",
    "dynasty": "明",
    "content": [
      "节概生平百炼金，冰清不许一尘侵。",
      "□□宪府谐清论，献纳君门露赤心。",
      "草绿都门春色早，雪消淮甸暮流深。",
      "相逢把手又相别，莫惜平安两字音。"
    ]
  },
  {
    "id": "e647d10f91ceea7445003e5610b14682",
    "title": "送娄克让绣衣提学次郑从俭韵",
    "authorName": "江源",
    "authorId": "e647d10f91ceea74d1457b72d1457b72",
    "dynasty": "明",
    "content": [
      "神羊衣上绣黄金，不受红尘半点侵。",
      "盛夏有霜飞白简，太平无疏只丹心。",
      "埋轮北蓟清风在，持斧南都化雨深。",
      "料得人才丕变后，百年风雅起淳音。"
    ]
  },
  {
    "id": "e647d10f91ceea74c6a5468ff586c48c",
    "title": "次谢用诚见寄韵",
    "authorName": "江源",
    "authorId": "e647d10f91ceea74d1457b72d1457b72",
    "dynasty": "明",
    "content": [
      "前日相逢郭隗台，春风又见杏花开。",
      "宦涂叹我长漂梗，客路烦君数寄梅。",
      "平度诸生方悦化，信州遗教肯成灰。",
      "故人期我经纶业，却怪天公限不才。"
    ]
  },
  {
    "id": "e647d10f91ceea746f73cc9b138e6879",
    "title": "送进士姚廷述归省",
    "authorName": "江源",
    "authorId": "e647d10f91ceea74d1457b72d1457b72",
    "dynasty": "明",
    "content": [
      "曾对彤墀翰墨孤，九重诏许暂归欤。",
      "邑人却讶新题柱，关吏争看旧弃繻。",
      "恋阙长悬天上梦，望云遥指粤中居。",
      "莱衣舞罢须回首，正是重瞳侧席初。"
    ]
  },
  {
    "id": "e647d10f91ceea7449c3bb813a432273",
    "title": "送张廷臣令汤溪",
    "authorName": "江源",
    "authorId": "e647d10f91ceea74d1457b72d1457b72",
    "dynasty": "明",
    "content": [
      "祝君□□汤溪去，作牧应须似古人。",
      "绿绮调高单父暇，清歌声沸武城春。",
      "翩翩双鸟都门路，渺渺孤舟浙水津。",
      "欲折垂柳赠君去，长亭斜日正消魂。"
    ]
  },
  {
    "id": "e647d10f91ceea74fff7b1397f52918d",
    "title": "次陈仲芳登石头城韵",
    "authorName": "江源",
    "authorId": "e647d10f91ceea74d1457b72d1457b72",
    "dynasty": "明",
    "content": [
      "王气东南间世钟，我来登眺仰英雄。",
      "清朝疆域还尧服，前代虚无陋晋风。",
      "虎踞龙蟠千载固，车书文轨万方同。",
      "不须王会图边看，一统华夷在眼中。"
    ]
  },
  {
    "id": "e647d10f91ceea74c2d5afa2839e66df",
    "title": "思敬轩",
    "authorName": "江源",
    "authorId": "e647d10f91ceea74d1457b72d1457b72",
    "dynasty": "明",
    "content": [
      "府仰堪舆如许大，问君何处着工夫。",
      "看他泼泼元何□，自我惺惺是入涂。",
      "暗室有天皆监视，灵台无主便荒芜。",
      "不知践履成功后，收敛还容一物无。"
    ]
  },
  {
    "id": "e647d10f91ceea74f3601f5def60c0a2",
    "title": "安仁舟中中秋对月",
    "authorName": "江源",
    "authorId": "e647d10f91ceea74d1457b72d1457b72",
    "dynasty": "明",
    "content": [
      "秋色平分此夜幽，月华随处照孤舟。",
      "光摇天地冰轮满，影落山河玉宇浮。",
      "何处笙歌堪对酒，谁家儿女漫登楼。",
      "兴来赋得凭谁和，唤起能诗许郢州。"
    ]
  },
  {
    "id": "e647d10f91ceea740fc5ff1e6a6bc76d",
    "title": "舟中闲书所见",
    "authorName": "江源",
    "authorId": "e647d10f91ceea74d1457b72d1457b72",
    "dynasty": "明",
    "content": [
      "扁舟今日安仁道，隔水人家半草庐。",
      "背日帆樯更远近，临风花竹半萧疏。",
      "山童扫叶时煨芋，村妇烧灯夜捉鱼。",
      "无□□清堪短述，故教毛颖醉中书。"
    ]
  },
  {
    "id": "e647d10f91ceea747e46abd2f3fd524c",
    "title": "次邝载道冬夜感怀韵",
    "authorName": "江源",
    "authorId": "e647d10f91ceea74d1457b72d1457b72",
    "dynasty": "明",
    "content": [
      "栗烈生寒冻夜瓶，谩将杯酒遣沉冥。",
      "尊前只合教长醉，世上无劳叹独醒。",
      "搅梦不堪风里雀，争先仍见月边星。",
      "眼前物色恼人甚，自起笼灯赋不平。"
    ]
  },
  {
    "id": "e647d10f91ceea745eca64f01a0cf153",
    "title": "答内赠次前韵",
    "authorName": "江源",
    "authorId": "e647d10f91ceea74d1457b72d1457b72",
    "dynasty": "明",
    "content": [
      "九重朝遣使边邮，敢谓贤劳万里游。",
      "堂上蘋蘩须自荐，客边饥渴莫深忧。",
      "长安儿女三秋别，明月关山两地愁。",
      "问我今宵何处宿，居庸关上自旄头。"
    ]
  },
  {
    "id": "e647d10f91ceea744810e371b186faa4",
    "title": "过德胜门",
    "authorName": "江源",
    "authorId": "e647d10f91ceea74d1457b72d1457b72",
    "dynasty": "明",
    "content": [
      "朝辞金阙出长安，德胜初过第一关。",
      "跋涉山川宁谓远，咨询心事不曾闲。",
      "云中宫殿频回首，望里烟花强破颜。",
      "自古皇华臣子事，载驰何敢便言还。"
    ]
  },
  {
    "id": "e647d10f91ceea749b61a862359a09a2",
    "title": "次榆河驿",
    "authorName": "江源",
    "authorId": "e647d10f91ceea74d1457b72d1457b72",
    "dynasty": "明",
    "content": [
      "皇华首站榆河驿，偶遇元戎半日谈。",
      "坐促庖人炊午饭，旋呼津吏换征骖。",
      "几家市井通燕北，何处云山望粤南。",
      "三酌茅柴仍上马，朔风萧飒鬓鬖鬖。"
    ]
  },
  {
    "id": "e647d10f91ceea748b088e7b0c0c823b",
    "title": "出居庸关",
    "authorName": "江源",
    "authorId": "e647d10f91ceea74d1457b72d1457b72",
    "dynasty": "明",
    "content": [
      "手持使节过居庸，别有乾坤入望中。",
      "老将旌幢严节钺，层城楼橹倚崆峒。",
      "山盘龙虎关逾壮，□径幽燕□更雄。",
      "去去不烦关吏问，我曹非是弃繻童。"
    ]
  },
  {
    "id": "e647d10f91ceea74e6f4fd722e19e08d",
    "title": "出关后口号",
    "authorName": "江源",
    "authorId": "e647d10f91ceea74d1457b72d1457b72",
    "dynasty": "明",
    "content": [
      "重关一出旅魂消，白草黄云入望遥。",
      "野鸟撩人羁思恶，边风吹我鬓毛焦。",
      "危墙垒石三家市，急水奔流独木桥。",
      "此景纵教收拾尽，不应无处借诗瓢。"
    ]
  },
  {
    "id": "e647d10f91ceea748470e95a47300ed9",
    "title": "怀来道中值雨",
    "authorName": "江源",
    "authorId": "e647d10f91ceea74d1457b72d1457b72",
    "dynasty": "明",
    "content": [
      "驰车直北走怀来，细雨霏霏隐隐雷。",
      "我仆莫愁征旆湿，天公应为此诗催。",
      "黑云欲压边城堕，险路长防驿骑颓。",
      "安得天晴如昨日，大陀山上望蓬莱。"
    ]
  },
  {
    "id": "e647d10f91ceea7450f1b9e7c7ecf7ff",
    "title": "望怀来城柬吴水部",
    "authorName": "江源",
    "authorId": "e647d10f91ceea74d1457b72d1457b72",
    "dynasty": "明",
    "content": [
      "少时见说怀来卫，今日怀来在眼中。",
      "禾忝高低连汉土，边垣缭绕障腥风。",
      "军麾整饬元戎老，王事贤劳水部同。",
      "千里前驱多负弩，相如使节未为雄。"
    ]
  },
  {
    "id": "e647d10f91ceea74c5d3c6a66856d0e6",
    "title": "次榆林驿壁韵",
    "authorName": "江源",
    "authorId": "e647d10f91ceea74d1457b72d1457b72",
    "dynasty": "明",
    "content": [
      "奔走十年名利场，云萍踪迹底须伤。",
      "谩怜西域张骞老，不效穷涂阮籍狂。",
      "日落榆林堪驻马，曙分枫陛忆含香。",
      "吾儒事业随穷达，谁谓留侯独善藏。"
    ]
  },
  {
    "id": "e647d10f91ceea749af32168f37bd9c0",
    "title": "复次前韵",
    "authorName": "江源",
    "authorId": "e647d10f91ceea74d1457b72d1457b72",
    "dynasty": "明",
    "content": [
      "夜枕邯郸梦一场，荣枯安用重悲伤。",
      "掀髯览镜从□白，扫壁题诗叹我狂。",
      "尘世可能身事了，竹书何用姓名香。",
      "边城归橐无馀物，点检青萍旧所藏。"
    ]
  },
  {
    "id": "e647d10f91ceea741e48b2daee5de105",
    "title": "宿怀来公馆",
    "authorName": "江源",
    "authorId": "e647d10f91ceea74d1457b72d1457b72",
    "dynasty": "明",
    "content": [
      "戴笠披毡冒雨行，怀来公馆驻双旌。",
      "庖人具忝炊烟湿，逻卒知更抱柝鸣。",
      "今夕土床聊展足，明朝羸马莫兼程。",
      "水曹视我如兄弟，共话青灯直到明。"
    ]
  },
  {
    "id": "e647d10f91ceea74c1ee111b034cf929",
    "title": "土木驿感兴和壁上诗",
    "authorName": "江源",
    "authorId": "e647d10f91ceea74d1457b72d1457b72",
    "dynasty": "明",
    "content": [
      "客边怀抱未全宽，下马官亭暂解鞍。",
      "食肉岂知中野饿，拥貂谁念外边寒。",
      "先皇幸虏金根远，壮士捐生铁骑单。",
      "回首不堪成俯仰，况逢摇落又秋残。"
    ]
  },
  {
    "id": "e647d10f91ceea74fe33b25e1f4e7d32",
    "title": "保安道中",
    "authorName": "江源",
    "authorId": "e647d10f91ceea74d1457b72d1457b72",
    "dynasty": "明",
    "content": [
      "白草黄沙没使车，保安城郭望中赊。",
      "牛羊垄上西风紧，鸟雀林边落日斜。",
      "家信浮沉南度雁，乡心寥落北城笳。",
      "东西奔走浑无定，敢望金台即是家。"
    ]
  },
  {
    "id": "e647d10f91ceea7421aa3b9a0ffacdb7",
    "title": "次鸡鸣驿题壁",
    "authorName": "江源",
    "authorId": "e647d10f91ceea74d1457b72d1457b72",
    "dynasty": "明",
    "content": [
      "鸡鸣山畔鸡鸣驿，驻节邮亭一憩之。",
      "且抱衾绸幪冻足，更将衫袖拂尘髭。",
      "谁询赵女磨笄处，颇忆唐王驻驿时。",
      "歇马不须寻故事，且从闾里问羁疲。"
    ]
  },
  {
    "id": "e647d10f91ceea74a25c3fcf5f6c8bf5",
    "title": "宣府公馆偶书",
    "authorName": "江源",
    "authorId": "e647d10f91ceea74d1457b72d1457b72",
    "dynasty": "明",
    "content": [
      "圣朝偃武重修文，何事开边数上闻。",
      "独石不传清海箭，万全闲杀黑缨军。",
      "我思李牧真成算，谁罪陈汤幸策勋。",
      "欲进封章二三策，叫开阊阖献吾君。"
    ]
  },
  {
    "id": "e647d10f91ceea7480cde050524cc3b6",
    "title": "出宣府口号",
    "authorName": "江源",
    "authorId": "e647d10f91ceea74d1457b72d1457b72",
    "dynasty": "明",
    "content": [
      "晓来疋马度洋河，飒飒秋风起白波。",
      "普度桥倾人病涉，西望碑古我摩挲。",
      "风沙不动思乡念，道路长怀遣使歌。",
      "行过边城无一警，只闻边将欲投戈。"
    ]
  },
  {
    "id": "e647d10f91ceea741dbdba42fa78293d",
    "title": "抵云中",
    "authorName": "江源",
    "authorId": "e647d10f91ceea74d1457b72d1457b72",
    "dynasty": "明",
    "content": [
      "行行匹马到云中，未及深秋便朔风。",
      "镜里形容怕憔悴，客边衣服恐蒙戎。",
      "不闻关塞有烽火，莫怪将军无战功。",
      "目睹太平何以报，但歌既醉颂重瞳。"
    ]
  },
  {
    "id": "e647d10f91ceea74596e01593e16e527",
    "title": "按山西通志程婴公孙杵臼皆晋人其墓在忻州夷考其行真古义士也三复景仰偶成此诗",
    "authorName": "江源",
    "authorId": "e647d10f91ceea74d1457b72d1457b72",
    "dynasty": "明",
    "content": [
      "义烈长垂汗简光，遗编三复仰馀芳。",
      "捐躯易矣争先死，存赵难兮忍后亡。",
      "豫让一生徒慷慨，荆轲千载足凄凉。",
      "他时骑马经遗墓，定把椒浆奠一觞。"
    ]
  },
  {
    "id": "e647d10f91ceea748d7b86f1e91989f3",
    "title": "按昭君墓在大同城西三百里即古丰州地因援笔书此",
    "authorName": "江源",
    "authorId": "e647d10f91ceea74d1457b72d1457b72",
    "dynasty": "明",
    "content": [
      "汉策御戎何大拙，却令红粉事和亲。",
      "婵娟一去不复返，卫霍空惭作虎臣。",
      "环佩归魂随汉月，琵琶弹泪湿胡尘。",
      "曲中不怨毛延寿，千载哀音怨奉春。"
    ]
  },
  {
    "id": "e647d10f91ceea74f5a5533180bc08f6",
    "title": "大同上郭都堂子声",
    "authorName": "江源",
    "authorId": "e647d10f91ceea74d1457b72d1457b72",
    "dynasty": "明",
    "content": [
      "唐室汾阳第一功，今看孙子有馀风。",
      "激扬千里冰霜肃，坐镇三边节钺雄。",
      "胡虏破除谈叹里，谟谋出入庙堂中。",
      "圣明有待虚东阁，谁谓姬公久在东。"
    ]
  },
  {
    "id": "e647d10f91ceea741741f567eb416db8",
    "title": "登大同北门城楼有感",
    "authorName": "江源",
    "authorId": "e647d10f91ceea74d1457b72d1457b72",
    "dynasty": "明",
    "content": [
      "闲上高楼第一层，千秋遗恨望中增。",
      "玉颜底事埋青冢，隆准何年困白登。",
      "御水尚遗金帅碣，方山犹有魏家陵。",
      "登临吊古凭谁和，呼起坡仙次第赓。"
    ]
  },
  {
    "id": "e647d10f91ceea74696111cbe56a01a5",
    "title": "次丘太守韵留别高良佐郎中",
    "authorName": "江源",
    "authorId": "e647d10f91ceea74d1457b72d1457b72",
    "dynasty": "明",
    "content": [
      "揖别行行马首东，望穷燕冀入提封。",
      "云山落日恐行客，霖雨保时起卧龙。",
      "汉戍月明人出塞，胡天云净雁横峰。",
      "离群且莫生新恨，人世何尝有定踪。"
    ]
  },
  {
    "id": "e647d10f91ceea74dd38615eb4a0674a",
    "title": "次山阴分司题壁韵",
    "authorName": "江源",
    "authorId": "e647d10f91ceea74d1457b72d1457b72",
    "dynasty": "明",
    "content": [
      "疋马西风暮景悲，皇华心壮不知疲。",
      "消愁不恨瓶无酒，排闷应怜箧有诗。",
      "千室闾阎多冻馁，万家村落半流移。",
      "退思亦是观风责，且问监司与有司。"
    ]
  },
  {
    "id": "e647d10f91ceea74abb3b9bb0176f052",
    "title": "山阴道中",
    "authorName": "江源",
    "authorId": "e647d10f91ceea74d1457b72d1457b72",
    "dynasty": "明",
    "content": [
      "使节山阴县里来，马前风急起浮埃。",
      "千山雪暗时飞雹，九月秋深尚疾雷。",
      "边塞经营颇牧老，庙堂燮理富欧才。",
      "先忧后乐吾儒事，一寸丹心未忍灰。"
    ]
  },
  {
    "id": "e647d10f91ceea7458fe24045dc37674",
    "title": "广武驿和壁上韵时九月六日也",
    "authorName": "江源",
    "authorId": "e647d10f91ceea74d1457b72d1457b72",
    "dynasty": "明",
    "content": [
      "宦辙东西到处家，故园秋雨老桑麻。",
      "路长万里无音耗，节近重阳负菊花。",
      "广武夜寒号冻雀，雁门风急扬惊沙。",
      "使车未断红尘迹，徒羡知还几个鸦。"
    ]
  },
  {
    "id": "e647d10f91ceea74698e4422926702bd",
    "title": "过雁门关次林孟仁侍御韵",
    "authorName": "江源",
    "authorId": "e647d10f91ceea74d1457b72d1457b72",
    "dynasty": "明",
    "content": [
      "此关独立据山隈，限隔华夷亦壮哉。",
      "北控幽州南控代，一夫当险万夫回。",
      "千峰如削云边出，二水潜通地底来。",
      "试问英雄守关者，宁无李牧出群才。"
    ]
  },
  {
    "id": "e647d10f91ceea74188ee62d9e592d6c",
    "title": "次张邦兆留别韵",
    "authorName": "江源",
    "authorId": "e647d10f91ceea74d1457b72d1457b72",
    "dynasty": "明",
    "content": [
      "云中聚首才三日，匹马仍从代郡行。",
      "仙棹不须嗟郭泰，使星何必卜君平。",
      "王程不计三关远，旅宿时看一剑横。",
      "再拟春风兰省约，莫教寒却旧诗盟。"
    ]
  },
  {
    "id": "e647d10f91ceea744e03053b2b845c77",
    "title": "次周太仆韵兼赠支总兵时在支公席上",
    "authorName": "江源",
    "authorId": "e647d10f91ceea74d1457b72d1457b72",
    "dynasty": "明",
    "content": [
      "使节南行代郡来，相逢文武尽奇才。",
      "将军韬略雄诸将，太仆文章照上台。",
      "万里旌幢新节制，六经根本旧滋培。",
      "岂知萍水逢嘉会，倾倒尊前未似回。"
    ]
  },
  {
    "id": "e647d10f91ceea74189d071b4dc56ae9",
    "title": "支总兵索题剑次周太仆韵",
    "authorName": "江源",
    "authorId": "e647d10f91ceea74d1457b72d1457b72",
    "dynasty": "明",
    "content": [
      "龙泉三尺镇相随，出匣光芒照斗箕。",
      "新淬鸊鹈愁魍魉，旧埋冤狱泣雄雌。",
      "尚方欲请诛奸佞，帐下曾经斩艳姬。",
      "见说三边烽火息，将军持此莫忘危。"
    ]
  },
  {
    "id": "e647d10f91ceea741eb5a43c229b00b7",
    "title": "代州九日感怀",
    "authorName": "江源",
    "authorId": "e647d10f91ceea74d1457b72d1457b72",
    "dynasty": "明",
    "content": [
      "节近重阳未到家，登高何处落乌纱。",
      "半生宦达樊笼鸟，百岁光阴赴壑蛇。",
      "谩把愁肠浇紫酒，羞将吟鬓插黄花。",
      "萧条不似龙山乐，空对西风忆孟嘉。"
    ]
  },
  {
    "id": "e647d10f91ceea742d16d87590f708d6",
    "title": "遣怀",
    "authorName": "江源",
    "authorId": "e647d10f91ceea74d1457b72d1457b72",
    "dynasty": "明",
    "content": [
      "九日招邀太仆家，不知身世在天涯。",
      "敢将恶况悲蓬梗，且酌芳尊泛菊花。",
      "东野桑田成碧海，北邙枯骨委黄沙。",
      "人生到处皆堪乐，得失何须更叹嗟。"
    ]
  },
  {
    "id": "e647d10f91ceea747fc65a1bedd89798",
    "title": "次周太仆客中九日韵",
    "authorName": "江源",
    "authorId": "e647d10f91ceea74d1457b72d1457b72",
    "dynasty": "明",
    "content": [
      "去年重九长安第，儿女团栾酒一尊。",
      "今日偶逢萍水会，故人邀赏菊花根。",
      "苦吟倦去诗应涩，纵饮狂来海欲吞。",
      "佳节与君须抚掌，百年光景一黄昏。"
    ]
  },
  {
    "id": "e647d10f91ceea7416ee9d6edb14876e",
    "title": "次赏菊",
    "authorName": "江源",
    "authorId": "e647d10f91ceea74d1457b72d1457b72",
    "dynasty": "明",
    "content": [
      "今日重阳始肃霜，客边佳菊为谁芳。",
      "离骚经里花曾落，靖节篱边酒正香。",
      "观赏且酬宾主乐，清歌何用管弦长。",
      "明年此会知谁在，劝饮须乾百十觞。"
    ]
  },
  {
    "id": "e647d10f91ceea7400b1df200a037aaf",
    "title": "次九日遣兴韵",
    "authorName": "江源",
    "authorId": "e647d10f91ceea74d1457b72d1457b72",
    "dynasty": "明",
    "content": [
      "九日芳尊须共酌，十年宦辙未能回。",
      "醉来易撼愁城破，谁道难逢叹口开。",
      "身世但教如栗里，功名何必上云台。",
      "秦皇汉武今安在，五祚阿房一劫灰。"
    ]
  },
  {
    "id": "e647d10f91ceea7468de75360cf8d796",
    "title": "留别陈德章",
    "authorName": "江源",
    "authorId": "e647d10f91ceea74d1457b72d1457b72",
    "dynasty": "明",
    "content": [
      "上谷迢迢我复过，深情无奈故人何。",
      "凄凉夜烛十年话，萧飒秋风两鬓皤。",
      "萍水不堪重判袂，阳关何必更高歌。",
      "浮名勘破皆身外，但保吾心养太和。"
    ]
  },
  {
    "id": "e647d10f91ceea74a6e3628c4dd64726",
    "title": "复为杨绣衣题春阳卷",
    "authorName": "江源",
    "authorId": "e647d10f91ceea74d1457b72d1457b72",
    "dynasty": "明",
    "content": [
      "九重衔命按三边，衣绣神羊照日鲜。",
      "两地山川分节钺，百年冤狱赖生全。",
      "胸中生意回天地，笔底阳和遍冀燕。",
      "见说此春原有脚，更施天下泽元元。"
    ]
  },
  {
    "id": "e647d10f91ceea74f4007b7aaad3d8ef",
    "title": "过十八盘",
    "authorName": "江源",
    "authorId": "e647d10f91ceea74d1457b72d1457b72",
    "dynasty": "明",
    "content": [
      "飞盖晓征擎露重，弊裘秋绽怯风寒。",
      "行行曝背三竿日，窅窅关心十八盘。",
      "马上有诗聊拨闷，担头无酒不成欢。",
      "茫然不辨东西路，满目江山宇宙宽。"
    ]
  },
  {
    "id": "e647d10f91ceea742c78e1a7341234b8",
    "title": "题宣府察院冰雪轩壁呈杨绣衣",
    "authorName": "江源",
    "authorId": "e647d10f91ceea74d1457b72d1457b72",
    "dynasty": "明",
    "content": [
      "冰雪轩前足壮观，我来终日恣盘桓。",
      "秋霜烈日同名节，石竹黄花共岁寒。",
      "万里澄清看揽辔，九霄击搏任飞翰。",
      "醉来题壁因君赠，撚断吟髭句未安。"
    ]
  },
  {
    "id": "e647d10f91ceea7457ed8a0a2324d88a",
    "title": "过平刑关",
    "authorName": "江源",
    "authorId": "e647d10f91ceea74d1457b72d1457b72",
    "dynasty": "明",
    "content": [
      "平刑关上此经过，径路棱层绿树多。",
      "眼底有山皆峻峭，人间无地不风波。",
      "马蹄退缩临危栈，雉子惊飞伏浅莎。",
      "欲勒纪行诗数首，不知崖石倩谁磨。"
    ]
  },
  {
    "id": "e647d10f91ceea746c869254135e9c5d",
    "title": "入蔚州",
    "authorName": "江源",
    "authorId": "e647d10f91ceea74d1457b72d1457b72",
    "dynasty": "明",
    "content": [
      "行尽千山与万山，马蹄今日蔚州关。",
      "镇边楼上闲刁斗，倒剌山前问大还。",
      "漠漠风沙连塞外，镗镗金鼓彻云间。",
      "观风恐未宣君德，感愧中心几汗颜。"
    ]
  },
  {
    "id": "e647d10f91ceea74adfe1a5ceb02608c",
    "title": "繁峙布政分同书壁",
    "authorName": "江源",
    "authorId": "e647d10f91ceea74d1457b72d1457b72",
    "dynasty": "明",
    "content": [
      "繁峙东来驻使旌，眼中时事不堪名。",
      "妖狐晚集逃亡屋，羸卒秋屯远近营。",
      "谁进闾阎民食恶，独惭吾辈锦衣荣。",
      "春风回首彤池上，细写封章达此情。"
    ]
  },
  {
    "id": "e647d10f91ceea74b9a47b89f9b901d4",
    "title": "广灵道中",
    "authorName": "江源",
    "authorId": "e647d10f91ceea74d1457b72d1457b72",
    "dynasty": "明",
    "content": [
      "缓辔徐徐出广灵，马蹄如割怕崚嶒。",
      "隘门山险少行旅，天井寺荒无旧僧。",
      "兴废百年归感慨，乾坤双眼小鲲鹏。",
      "满前景物凭诗画，其奈愁多赋未成。"
    ]
  },
  {
    "id": "e647d10f91ceea748182ac0b32a6630b",
    "title": "过蒙恬墓",
    "authorName": "江源",
    "authorId": "e647d10f91ceea74d1457b72d1457b72",
    "dynasty": "明",
    "content": [
      "西北精兵阃外麾，将军一死竟何为。",
      "只缘峻法基秦始，不是奸谋中李斯。",
      "二世山河随逝水，千年臣节重民彝。",
      "路人指点荒坟处，欲采溪毛一奠之。"
    ]
  },
  {
    "id": "e647d10f91ceea74f44a8ab42cc5fc27",
    "title": "望应州城",
    "authorName": "江源",
    "authorId": "e647d10f91ceea74d1457b72d1457b72",
    "dynasty": "明",
    "content": [
      "健马行行喜骏奔，应州城郭望中尊。",
      "南山崒嵂瞻龙首，北岭缤纷认雁门。",
      "满路霜风凋玉树，一行归鸟送黄昏。",
      "四方弧矢男儿志，落日惊沙莫断魂。"
    ]
  },
  {
    "id": "e647d10f91ceea74aa66848ff6080736",
    "title": "宿应州公馆",
    "authorName": "江源",
    "authorId": "e647d10f91ceea74d1457b72d1457b72",
    "dynasty": "明",
    "content": [
      "晚入金城驻使骖，青灯相对与谁谈。",
      "山城怕听笳三叠，客思须教酒半酣。",
      "孤枕夜寒淹旅梦，五更霜冷忆朝参。",
      "觉来却问明朝路，见说山阴又向南。"
    ]
  },
  {
    "id": "e647d10f91ceea74d123571bff1317c6",
    "title": "次深井驿宿",
    "authorName": "江源",
    "authorId": "e647d10f91ceea74d1457b72d1457b72",
    "dynasty": "明",
    "content": [
      "数鞭羸马来深井，始见人烟此地稠。",
      "四面土城依古戍，千家民物异中州。",
      "驿楼风急闻宵析，土炕衾寒觅亵裘。",
      "才杀五更鸡复唱，可能残梦到南州。"
    ]
  },
  {
    "id": "e647d10f91ceea74a0c14d0e3e02e7ff",
    "title": "复经宣府涂中",
    "authorName": "江源",
    "authorId": "e647d10f91ceea74d1457b72d1457b72",
    "dynasty": "明",
    "content": [
      "风霜日日困边隅，王事宁辞此病躯。",
      "上谷山川重在目，沙场尘土半沾须。",
      "弯弧射虏怜骁将，决策安边属老儒。",
      "归马萧萧谙旧路，前程何必问官奴。"
    ]
  },
  {
    "id": "e647d10f91ceea74fff4b0d0de7e012f",
    "title": "渡桑乾河",
    "authorName": "江源",
    "authorId": "e647d10f91ceea74d1457b72d1457b72",
    "dynasty": "明",
    "content": [
      "我欲思归畏简书，桑乾河上独踌躇。",
      "马蹄躞蹀寒冰滑，鸟雀凄凉古木疏。",
      "妻子每怀燕市寓，梦魂长绕越山庐。",
      "咸阳客子忘情甚，直指并州作故居。"
    ]
  },
  {
    "id": "e647d10f91ceea744792552106caa397",
    "title": "登宣府镇朔楼柬刘游击",
    "authorName": "江源",
    "authorId": "e647d10f91ceea74d1457b72d1457b72",
    "dynasty": "明",
    "content": [
      "元戎乘暇费招呼，联步登楼兴不孤。",
      "镇朔有名齐斗柄，阴山无警寝兵符。",
      "黄沙碛里看胡马，红日光中望帝都。",
      "料得将军似充国，金城方略上新图。"
    ]
  },
  {
    "id": "e647d10f91ceea747574cb02f2492faf",
    "title": "谢蔡少监惠黄鼠",
    "authorName": "江源",
    "authorId": "e647d10f91ceea74d1457b72d1457b72",
    "dynasty": "明",
    "content": [
      "秋深黄鼠肥堪爱，玉食东南更若何。",
      "滋味有时劳炰炙，芳甘何必假调和。",
      "河豚博死闻坡老，熊掌胜鱼见孟轲。",
      "二妙方来浑不似，筠笼相惠一何多。"
    ]
  },
  {
    "id": "e647d10f91ceea74f6f477c4a3286be3",
    "title": "别李致敬同寅",
    "authorName": "江源",
    "authorId": "e647d10f91ceea74d1457b72d1457b72",
    "dynasty": "明",
    "content": [
      "君寓宣州我复京，临岐不用唱离情。",
      "边储自是悬君笔，经略还应惬众评。",
      "南雁须传千里札，东曹莫朽百年名。",
      "佳声不必镌金石，专听人言即是铭。"
    ]
  },
  {
    "id": "e647d10f91ceea74d7bd61c49be1ff0f",
    "title": "归涂偶成",
    "authorName": "江源",
    "authorId": "e647d10f91ceea74d1457b72d1457b72",
    "dynasty": "明",
    "content": [
      "了却公家便欲归，今朝行路敢睽违。",
      "寻常衣染黄尘弊，一寸心先白雁飞。",
      "万里关心悲紫塞，五云回首是王畿。",
      "旋旌窃喜身无恙，更贺边城羽檄稀。"
    ]
  },
  {
    "id": "e647d10f91ceea74a93ba496758ba333",
    "title": "靖边伟绩",
    "authorName": "江源",
    "authorId": "e647d10f91ceea74d1457b72d1457b72",
    "dynasty": "明",
    "content": [
      "皮里阳秋公好恶，胸中兵甲济时艰。",
      "先声已落奸雄胆，奏捷偏开圣主颜。",
      "归士有歌赓采芑，腐儒无颂献平蛮。",
      "边氓遍乐耕桑业，刁斗无声剑戟闲。"
    ]
  },
  {
    "id": "e647d10f91ceea745c80d1cde3682785",
    "title": "次丘苏州宫词二首",
    "authorName": "江源",
    "authorId": "e647d10f91ceea74d1457b72d1457b72",
    "dynasty": "明",
    "content": [
      "花开花落自年年，薄命生来敢怨天。",
      "长信门前春草合，望仙楼上晚妆妍。",
      "监宫闭户收双钥，侍女笼灯照独眠。",
      "犹胜汉宫人出塞，梦魂容易到君边。"
    ]
  },
  {
    "id": "e647d10f91ceea745c80d1cd936b5d15",
    "title": "次丘苏州宫词二首",
    "authorName": "江源",
    "authorId": "e647d10f91ceea74d1457b72d1457b72",
    "dynasty": "明",
    "content": [
      "莫道宫中离恨长，人间无地不炎凉。",
      "越罗敢忘君前赐，秦鬓新添镜里霜。",
      "赤凤不来愁汉燕，前鱼将弃泣龙阳。",
      "千金羞买相如赋，白首长门也不妨。"
    ]
  },
  {
    "id": "e647d10f91ceea74c5486c2d2bdd0f69",
    "title": "闲思十首次代内赠韵",
    "authorName": "江源",
    "authorId": "e647d10f91ceea74d1457b72d1457b72",
    "dynasty": "明",
    "content": [
      "别来谁是置书邮，恨不随君塞上游。",
      "玉蕊有花羞插鬓，金垒无酒可消忧。",
      "东风冷节人长瘦，细雨重门燕亦愁。",
      "底事归期尽虚语，几番临镜误梳头。"
    ]
  },
  {
    "id": "e647d10f91ceea74c5486c2d615cb53c",
    "title": "闲思十首次代内赠韵",
    "authorName": "江源",
    "authorId": "e647d10f91ceea74d1457b72d1457b72",
    "dynasty": "明",
    "content": [
      "年年烽燧照边邮，飞挽怜君万里游。",
      "锦被易寒长熨火，玉书难寄每增忧。",
      "小姑窥幔时嗔睡，幼女牵衣不解愁。",
      "颇觉别离心独苦，为谁膏栉此蓬头。"
    ]
  },
  {
    "id": "e647d10f91ceea74c5486c2d19e370f1",
    "title": "闲思十首次代内赠韵",
    "authorName": "江源",
    "authorId": "e647d10f91ceea74d1457b72d1457b72",
    "dynasty": "明",
    "content": [
      "计程今日到西邮，不负男儿拥节游。",
      "上国几时歌杕杜，北堂无地种忘忧。",
      "麒麟画像君应取，燕子离居妾岂愁。",
      "却叹南邻征戍妇，望夫山上数回头。"
    ]
  },
  {
    "id": "e647d10f91ceea74c5486c2d39f932c1",
    "title": "闲思十首次代内赠韵",
    "authorName": "江源",
    "authorId": "e647d10f91ceea74d1457b72d1457b72",
    "dynasty": "明",
    "content": [
      "昨来音信自边邮，又报车轮赵代游。",
      "远道风霜须自爱，高堂甘旨未宜忧。",
      "生僧乌鹊空传喜，长羡鸳鸯不识愁。",
      "我欲载书答君子，薄情边雁不回头。"
    ]
  },
  {
    "id": "e647d10f91ceea74c5486c2d61e81f6d",
    "title": "闲思十首次代内赠韵",
    "authorName": "江源",
    "authorId": "e647d10f91ceea74d1457b72d1457b72",
    "dynasty": "明",
    "content": [
      "转眼光阴速置邮，天涯岁晚尚东游。",
      "妇人敢怠闺中职，夫子须先天下忧。",
      "织锦谩论新旧恨，封书聊慰别离愁。",
      "傍人未会侬深意，却道因风寄白头。"
    ]
  },
  {
    "id": "e647d10f91ceea74c5486c2def719dd5",
    "title": "闲思十首次代内赠韵",
    "authorName": "江源",
    "authorId": "e647d10f91ceea74d1457b72d1457b72",
    "dynasty": "明",
    "content": [
      "夫婿乘轺走传邮，三年两度白登游。",
      "独贤不辱君王命，万里无烦贱妾忧。",
      "薛媛诗中云鬓改，崔徽卷里翠娥愁。",
      "临行记得丁宁嘱，堂上春风有白头。"
    ]
  },
  {
    "id": "e647d10f91ceea74c5486c2d08f5eb95",
    "title": "闲思十首次代内赠韵",
    "authorName": "江源",
    "authorId": "e647d10f91ceea74d1457b72d1457b72",
    "dynasty": "明",
    "content": [
      "忆从旌节赴边邮，无复花时事剧游。",
      "紫燕黄鹂撩妾思，栉风沐雨为君忧。",
      "归鸿浪说能传信，谖草谁云可疗愁。",
      "闻道旋车新奏捷，午门争献月支头。"
    ]
  },
  {
    "id": "e647d10f91ceea74c5486c2d22199cdb",
    "title": "闲思十首次代内赠韵",
    "authorName": "江源",
    "authorId": "e647d10f91ceea74d1457b72d1457b72",
    "dynasty": "明",
    "content": [
      "作客频年赴远邮，又传舟棹五陵游。",
      "尺书不到成孤闷，小婢强前宽百忧。",
      "沈水香销炉鸭冷，画眉□远镜鸾愁。",
      "寒衣欲剪今宽窄，匹锦全封寄垄头。"
    ]
  },
  {
    "id": "e647d10f91ceea74c5486c2d94d0988a",
    "title": "闲思十首次代内赠韵",
    "authorName": "江源",
    "authorId": "e647d10f91ceea74d1457b72d1457b72",
    "dynasty": "明",
    "content": [
      "嫁来曾不识南邮，昨夜分明梦远游。",
      "椰叶桐花江上路，瘴烟蛮雨眼中忧。",
      "归期有约郎应至，卜筮无凭妾更愁。",
      "会合几何离索久，不如双燕傍池头。"
    ]
  },
  {
    "id": "e647d10f91ceea74c5486c2d5fa068f4",
    "title": "闲思十首次代内赠韵",
    "authorName": "江源",
    "authorId": "e647d10f91ceea74d1457b72d1457b72",
    "dynasty": "明",
    "content": [
      "欲把封书托置邮，恐郎忘却旧同游。",
      "年年玉枕曾伤别，处处青楼不解忧。",
      "蝉翼好如君薄幸，鲸波堪比妾深愁。",
      "相思可奈双鬓雪，更不饶人日上头。"
    ]
  },
  {
    "id": "e647d10f91ceea74ffec716adf3ac5ee",
    "title": "客中寒食感怀",
    "authorName": "江源",
    "authorId": "e647d10f91ceea74d1457b72d1457b72",
    "dynasty": "明",
    "content": [
      "南北相望万里天，七逢寒食益凄然。",
      "草心有泪悲游子，麦饭无因洒墓田。",
      "金部催科无暇日，粤山把菊定何年。",
      "门前偶遇羊城客，为我传书阿姊边。"
    ]
  },
  {
    "id": "e647d10f91ceea74a2f811ffe61028c7",
    "title": "寄桐庐尹何汝玉",
    "authorName": "江源",
    "authorId": "e647d10f91ceea74d1457b72d1457b72",
    "dynasty": "明",
    "content": [
      "别离容易合并难，岂料桐江半夕欢。",
      "王事朝昏空鞅掌，宦涂荆棘转辛酸。",
      "潮回七里滩流急，霜落□山石发寒。",
      "寄语故人莫怀抱，庙堂今日重郎官。"
    ]
  },
  {
    "id": "e647d10f91ceea74b38da3caba8d9eac",
    "title": "次杨景昌韵二首",
    "authorName": "江源",
    "authorId": "e647d10f91ceea74d1457b72d1457b72",
    "dynasty": "明",
    "content": [
      "一自乡书荐庙堂，十年尽省愧含香。",
      "风云天上心徒壮，猿鹤山中梦亦长。",
      "窃禄未辞三鼎富，催科敢惮一官忙。",
      "我行蓟北君居粤，人事音书隔两乡。"
    ]
  },
  {
    "id": "e647d10f91ceea74b38da3cad6c26f3f",
    "title": "次杨景昌韵二首",
    "authorName": "江源",
    "authorId": "e647d10f91ceea74d1457b72d1457b72",
    "dynasty": "明",
    "content": [
      "忆昨磨砻共讲堂，至今兰蕙有馀香。",
      "别多易觉新愁积，纸短难书旧话长。",
      "五鼓听鸡趍阙拜，终朝流汗在公忙。",
      "相思千里君知否，十度封缄寄故乡。"
    ]
  },
  {
    "id": "e647d10f91ceea74b3744acb4de192be",
    "title": "次叶浩然韵四首",
    "authorName": "江源",
    "authorId": "e647d10f91ceea74d1457b72d1457b72",
    "dynasty": "明",
    "content": [
      "旅食长安春复秋，忆君高卧在林丘。",
      "十年尘土燕云外，两屐烟霞越岭头。",
      "靖节有诗思入社，仲宣无赋倦登楼。",
      "炎风朔雪遥相隔，消息多烦寄水流。"
    ]
  }
]