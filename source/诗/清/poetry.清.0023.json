[
  {
    "id": "adcfe4db639b650be5ba17eb5bf2f062",
    "title": "江乡晚步",
    "authorName": "陈乐光",
    "authorId": "adcfe4db639b650bd1457b72d1457b72",
    "dynasty": "清",
    "content": [
      "软沙堤路树迷离，一线斜阳欲暝时。",
      "红蓼花明青箬暗，乌鸦影疾白鸥迟。",
      "炊烟透瓦寒杉屋，山色窥人苦竹离。",
      "谁写秋容助吟兴，碧天无语暮云知。"
    ]
  },
  {
    "id": "adcfe4db63b584ba92a663a4bc199874",
    "title": "客舍迎龙庵喜曹先生过访",
    "authorName": "徐宗达",
    "authorId": "adcfe4db63b584bad1457b72d1457b72",
    "dynasty": "清",
    "content": [
      "长夏香台里，客愁何处消。",
      "青钱荷叶嫩，黄口燕雏娇。",
      "煮茗嘉宾至，敲诗好句饶。",
      "弗嫌山寺僻，同榻到明朝。"
    ]
  },
  {
    "id": "adcfe4db63b584ba0827185167035af1",
    "title": "过刘墩留宿即席赠内兄兼寄赵甥恒",
    "authorName": "徐宗达",
    "authorId": "adcfe4db63b584bad1457b72d1457b72",
    "dynasty": "清",
    "content": [
      "过访蒙留宿，儿童亦有情。",
      "敲针钓双鲤，欲我醉三更。",
      "世事多翻覆，君才尚纵横。",
      "课孙谁作传，饱学一儒生。"
    ]
  },
  {
    "id": "adcfe4db63b584baa7d5b82a3c1dbe04",
    "title": "送韩大经",
    "authorName": "徐宗达",
    "authorId": "adcfe4db63b584bad1457b72d1457b72",
    "dynasty": "清",
    "content": [
      "三载吟新什，一朝归故乡。",
      "无钱沽酒饯，有句倩书将。",
      "裘马迎春色，琴书背夕阳。",
      "北园梅信早，雪里看花香。"
    ]
  },
  {
    "id": "adcfe4db63b584ba5fb6bbe3e086ca2d",
    "title": "次和伯龙偕李德容周希曾等香山看红叶过渡船庵之作",
    "authorName": "徐宗达",
    "authorId": "adcfe4db63b584bad1457b72d1457b72",
    "dynasty": "清",
    "content": [
      "乘兴出同车，丹枫一望赊。",
      "色逾春仲卉，光夺旭初霞。",
      "何处钟声暮，相过犬吠哗。",
      "高吟共仙梵，错落坠天花。"
    ]
  },
  {
    "id": "adcfe4db63b584ba36788aebc3bfff7e",
    "title": "送荆溪蒋素亭先生",
    "authorName": "徐宗达",
    "authorId": "adcfe4db63b584bad1457b72d1457b72",
    "dynasty": "清",
    "content": [
      "落落荆南士，文章海内惊。",
      "郑门桃李茂，谢砌蕙兰生。",
      "应试来江邑，归舟过郡城。",
      "囊空无酒饯，四韵表微情。"
    ]
  },
  {
    "id": "adcfe4db63b584baad94c27f8ef2fdb4",
    "title": "白雁",
    "authorName": "徐宗达",
    "authorId": "adcfe4db63b584bad1457b72d1457b72",
    "dynasty": "清",
    "content": [
      "塞外寒应早，方秋带雪行。",
      "萦云不见影，唳月但闻声。",
      "浅水芦花淡，斜阳沙岸清。",
      "飞来浑不定，掩映最关情。"
    ]
  },
  {
    "id": "adcfe4db63b584ba2263cc9ab7b421c5",
    "title": "客中元宵闻里中灯剧颇盛漫书",
    "authorName": "徐宗达",
    "authorId": "adcfe4db63b584bad1457b72d1457b72",
    "dynasty": "清",
    "content": [
      "闻道元宵节，灯围火树红。",
      "艳歌延落月，妙舞倚春风。",
      "绣陌遗金钿，花街系玉骢。",
      "繁华真可羡，怜我寂寥中。"
    ]
  },
  {
    "id": "adcfe4db63b584bac260f85e99a31afc",
    "title": "夏运远年届五十续赘许氏诗以调之",
    "authorName": "徐宗达",
    "authorId": "adcfe4db63b584bad1457b72d1457b72",
    "dynasty": "清",
    "content": [
      "鳏居设帐己成翁，坦腹东床笑马融。",
      "白雪满头夸句老，青云失路叹途穷。",
      "愁听孤馆檐前雨，喜沐三春槛外风。",
      "尚有旧时眉笔在，定随京兆作英雄。"
    ]
  },
  {
    "id": "adcfe4db63b584baebf19c49c6fc2518",
    "title": "中秋遣兴寄友二首",
    "authorName": "徐宗达",
    "authorId": "adcfe4db63b584bad1457b72d1457b72",
    "dynasty": "清",
    "content": [
      "满江风雨搅清秋，竟夕焚膏赋旧游。",
      "近日行藏输宋鹢，平生心胆似吴牛。",
      "君能怜我还应泣，壮不如人只合休。",
      "且复一樽开口笑，醉中大可葬新愁。"
    ]
  },
  {
    "id": "adcfe4db63b584baebf19c49433e62cc",
    "title": "中秋遣兴寄友二首",
    "authorName": "徐宗达",
    "authorId": "adcfe4db63b584bad1457b72d1457b72",
    "dynasty": "清",
    "content": [
      "豪气而今觉渐消，江东枉说阿龙超。",
      "弄丸谁是市南手，谐俗还羞楚国腰。",
      "八月涛声醒愕梦，三更雨脚动吟瓢。",
      "海天大有悲歌地，莫谩随人破寂寥。"
    ]
  },
  {
    "id": "adcfe4db63b584bae658363d9f595005",
    "title": "春游",
    "authorName": "徐宗达",
    "authorId": "adcfe4db63b584bad1457b72d1457b72",
    "dynasty": "清",
    "content": [
      "吟到芳春句便工，云阴一片接遥穹。",
      "水光淡荡微风后，山色空蒙细雨中。",
      "柳外莺声萦嫩碧，花间蝶影恋新红。",
      "眼前生意俱堪写，幽赏何人寄兴同。"
    ]
  },
  {
    "id": "adcfe4db63b584ba902a3ab53e883139",
    "title": "书怀",
    "authorName": "徐宗达",
    "authorId": "adcfe4db63b584bad1457b72d1457b72",
    "dynasty": "清",
    "content": [
      "性拙谋为劣，才疏问学低。",
      "不争名与利，烟水钓东溪。"
    ]
  },
  {
    "id": "adcfe4db63b584ba65d5741dff571211",
    "title": "逢牛步蟾",
    "authorName": "徐宗达",
    "authorId": "adcfe4db63b584bad1457b72d1457b72",
    "dynasty": "清",
    "content": [
      "虹桥话别几经春，今日重逢在路尘。",
      "我已病贫君已老，相看不觉泪沾巾。"
    ]
  },
  {
    "id": "adcfe4db63b584bada2cab73b682be9e",
    "title": "江行",
    "authorName": "徐宗达",
    "authorId": "adcfe4db63b584bad1457b72d1457b72",
    "dynasty": "清",
    "content": [
      "朔气江河早，风波冷敝裘。",
      "况兼微雨里，何事却同舟。",
      "水势中流险，潮声两岸愁。",
      "阵高征路雁，群泛戏涛鸥。",
      "愧我无长策，输君得自由。",
      "蒲帆幸无恙，踯躅过沙洲。"
    ]
  },
  {
    "id": "adcfe4db63b584babf2c331946d9256a",
    "title": "咏梅寄从侄芸阁",
    "authorName": "徐宗达",
    "authorId": "adcfe4db63b584bad1457b72d1457b72",
    "dynasty": "清",
    "content": [
      "百卉全无信，南枝已渐舒。",
      "孤山长作伴，敬点胜其馀。",
      "草阁朝拈咏，蓬窗夜读书。",
      "乾坤清气满，今古俗缘除。",
      "泛月番仍歛，临风醋欲储。",
      "调羹应有日，谁谓不宜诸。"
    ]
  },
  {
    "id": "adcfe4db63b584bae02d3eb678da0f5b",
    "title": "秋晚野望",
    "authorName": "徐宗达",
    "authorId": "adcfe4db63b584bad1457b72d1457b72",
    "dynasty": "清",
    "content": [
      "霁色媚野景，秋气清以肃。",
      "小池泛菱叶，茆檐覆疏菊。",
      "遥山一点青，涓净若新沐。",
      "农家刈稻黍，场圃方事筑。",
      "夕阳下柴门，牧人带归犊。",
      "淡烟何霏微，溟溟起水澳。",
      "日暮急清砧，客游感孤独。"
    ]
  },
  {
    "id": "adcfe4db63c0735e50826ec4a7e0c89a",
    "title": "冈山树色",
    "authorName": "卓梦采",
    "authorId": "adcfe4db63c0735ed1457b72d1457b72",
    "dynasty": "清",
    "content": [
      "大冈山畔小冈连，翠色苍茫欲接天。",
      "石洞云关闲去鸟，丹枫乌桕半残烟。",
      "染成玛瑙花疑剩，削出芙蓉水欲然。",
      "揽胜游人临绝顶，几回摇曳为谁牵。"
    ]
  },
  {
    "id": "adcfe4db63c0735e6b60318e678ca0ea",
    "title": "泮水荷香",
    "authorName": "卓梦采",
    "authorId": "adcfe4db63c0735ed1457b72d1457b72",
    "dynasty": "清",
    "content": [
      "泮水天然十亩塘，亭亭菡萏映宫墙。",
      "月明花下香初袅，雨落潭空藕正长。",
      "绿叶醉风惊鸟梦，澄波坠粉漾鱼忙。",
      "幽芳一点无尘到，况是月明夜气凉。"
    ]
  },
  {
    "id": "adcfe4db63c0735e95994cf6653ddf61",
    "title": "龙目井泉",
    "authorName": "卓梦采",
    "authorId": "adcfe4db63c0735ed1457b72d1457b72",
    "dynasty": "清",
    "content": [
      "山下流泉冷沁冰，渫荒开甃涌清澄。",
      "穴通海眼鱼龙沸，波溢田膏雨雾蒸。",
      "茶鼎夜寒分石乳，药镵春暖洗云层。",
      "空潭老叟知谁氏，疑有安禅说偈僧。"
    ]
  },
  {
    "id": "adcfe4db63c0735ed85655f5995a6e11",
    "title": "阿里港闲行",
    "authorName": "卓梦采",
    "authorId": "adcfe4db63c0735ed1457b72d1457b72",
    "dynasty": "清",
    "content": [
      "曳杖携朋度港西，参差陌路几番迷。",
      "白云满地苍苔湿，流水一湾漠野齐。",
      "错落村庄狺吠犬，萧疏竹树叫山鸡。",
      "虎溪三笑疑非我，兴尽归来夕照低。"
    ]
  },
  {
    "id": "adcfe4db63c0735e77b6ce763f83939c",
    "title": "秋步龟山回文",
    "authorName": "卓梦采",
    "authorId": "adcfe4db63c0735ed1457b72d1457b72",
    "dynasty": "清",
    "content": [
      "飞还倦鸟翠烟迷，曲径荒芜草拂堤。",
      "微绿动时翻蝶舞，静林幽处住鸦啼。",
      "衣迎落叶秋风冷，洞锁斜阳夕照低。",
      "挥麈话僧闲白鹤，依依影映碧云栖。"
    ]
  },
  {
    "id": "adcfe4db63c0735e7a520b27609c62d3",
    "title": "挽王烈妇",
    "authorName": "卓梦采",
    "authorId": "adcfe4db63c0735ed1457b72d1457b72",
    "dynasty": "清",
    "content": [
      "英风直欲抗眉须，巾帼流中烈丈夫。",
      "五月香奁调玉瑟，三年苫次冷冰壶。",
      "深宵寂寂悲寒蚓，荒冢凄凄卧野狐。",
      "凭吊夜台双影里，可曾重结倡随乎。"
    ]
  },
  {
    "id": "adcfe4db63c0735e96d6a644581db9ce",
    "title": "凤岫春雨",
    "authorName": "卓梦采",
    "authorId": "adcfe4db63c0735ed1457b72d1457b72",
    "dynasty": "清",
    "content": [
      "高冈肖凤独巍然，景色偏宜春雨天。",
      "云暗丹岩迷翠黛，风翻绿叶带轻烟。",
      "鸟吟前谷初晴树，松入寒潭落乳泉。",
      "布谷催人耕未了，乱风声度渭桥边。"
    ]
  },
  {
    "id": "adcfe4db63c0735ec3db07e44188c75a",
    "title": "红毛城",
    "authorName": "卓梦采",
    "authorId": "adcfe4db63c0735ed1457b72d1457b72",
    "dynasty": "清",
    "content": [
      "荒夷遗旧垒，砥柱障神都。",
      "天堑凌江汉，崇墉控越吴。",
      "水光浮日出，波影撼城趋。",
      "雉堞苍烟断，津楼晚气孤。",
      "鲲豗薄暮岸，鹿聚碧沙舻。",
      "湖色晴看雨，潮声夜听枹。",
      "海天金锁钥，云物旧闉阇。",
      "众志成城固，声灵溢海隅。"
    ]
  },
  {
    "id": "adcfe4db63c0735ead4fa5a15aebb626",
    "title": "半屏列嶂",
    "authorName": "卓梦采",
    "authorId": "adcfe4db63c0735ed1457b72d1457b72",
    "dynasty": "清",
    "content": [
      "东南多胜境，郭外列高峘。",
      "乍觉岚屏展，应知嶂画难。",
      "雾崖披半豹，冰岭裂层峦。",
      "玉笋形全肖，芙蓉影似刓。",
      "仙鬟欹汉表，佛髻缺云端。",
      "岂少为山篑，偏宜侧面看。",
      "开窗疑隐现，排闼杂青丹。",
      "蜡屐如堪陟，登临纵大观。"
    ]
  },
  {
    "id": "adcfe4db63c0735e8c2ada3abbec4b45",
    "title": "避寇鼓山",
    "authorName": "卓梦采",
    "authorId": "adcfe4db63c0735ed1457b72d1457b72",
    "dynasty": "清",
    "content": [
      "四野尘氛起，城头鼓角喧。",
      "欃枪纷市井，荼火乱乡村。",
      "糇橐头为戴，衣牵媪负孙。",
      "河山应不改，心迹向谁论。",
      "煮茗防烟沸，入深畏鸟言。",
      "见几宜早蹈，知避远于樊。"
    ]
  },
  {
    "id": "adcfe4db63c0735e8c2ada3a934c9706",
    "title": "避寇鼓山",
    "authorName": "卓梦采",
    "authorId": "adcfe4db63c0735ed1457b72d1457b72",
    "dynasty": "清",
    "content": [
      "遁迹鼓山里，倒颠历险巇。",
      "径深岩作牖，洞曲石为楣。",
      "钻穴眠蛇蝎，愁宵伴鹿麋。",
      "干戈入梦息，醒醉寸心知。",
      "掬水常携月，闻声最恶鸱。",
      "采薇非我志，聊以乐清饥。"
    ]
  },
  {
    "id": "adcfe4db63c0735e8c2ada3a855b3163",
    "title": "避寇鼓山",
    "authorName": "卓梦采",
    "authorId": "adcfe4db63c0735ed1457b72d1457b72",
    "dynasty": "清",
    "content": [
      "诛茆巢栖处，逍遥物外天。",
      "茑萝常绊枕，狙猱欲偷筵。",
      "烽火关山隔，咆哮梦寐连。",
      "无心看野鸟，洗耳听幽泉。",
      "煮石坚仍在，敲诗记罕全。",
      "夜深岩气静，长抱白云眠。"
    ]
  },
  {
    "id": "adcfe4db63c0735e8c2ada3a1da34381",
    "title": "避寇鼓山",
    "authorName": "卓梦采",
    "authorId": "adcfe4db63c0735ed1457b72d1457b72",
    "dynasty": "清",
    "content": [
      "世途多棘刺，吾欲向谁亲。",
      "高卧为长策，孤栖是逸民。",
      "洞虚花写影，树静月窥人。",
      "趺坐如禅相，爨虚未我贫。",
      "食鱼羞看铗，漉酒好将巾。",
      "始觉书生拙，空怀百战身。"
    ]
  },
  {
    "id": "adcfe4db63c0735e8c2ada3adf6af50f",
    "title": "避寇鼓山",
    "authorName": "卓梦采",
    "authorId": "adcfe4db63c0735ed1457b72d1457b72",
    "dynasty": "清",
    "content": [
      "延伫步疏林，清风吹敝襟。",
      "山高岚易暝，洞隐气多阴。",
      "世事浑如幻，静观不昧心。",
      "君恩沧海阔，乡思白云深。",
      "蜩沸凄人耳，蝣浮笑我今。",
      "何时天雨降，庶得靖嚣音。"
    ]
  },
  {
    "id": "adcfe4db63ca1c6adf8607769ed6f4c7",
    "title": "斋中即景呈胡莪斋师",
    "authorName": "王右弼",
    "authorId": "adcfe4db63ca1c6ad1457b72d1457b72",
    "dynasty": "清",
    "content": [
      "依依杨柳映窗棂，时倚东风倒酒瓶。",
      "芳草黏云铺地白，远山和雨人帘青。",
      "雁来泽国春风暖，鱼跃横塘水气腥。",
      "自喜萧斋无俗累，终朝扫席听谈经。"
    ]
  },
  {
    "id": "adcfe4db63cefef4932eff99bee866cc",
    "title": "画梅题句二首",
    "authorName": "郭祖庚",
    "authorId": "adcfe4db63cefef4d1457b72d1457b72",
    "dynasty": "清",
    "content": [
      "故园栽得几株梅，作客天涯久未回。",
      "遥忆江南春信早，枝头料已向窗开。"
    ]
  },
  {
    "id": "adcfe4db63cefef4932eff99e1fdbe0d",
    "title": "画梅题句二首",
    "authorName": "郭祖庚",
    "authorId": "adcfe4db63cefef4d1457b72d1457b72",
    "dynasty": "清",
    "content": [
      "疏影横斜映一林，不偕桃李觅知音。",
      "夜来只有天边月，照彻孤山铁石心。"
    ]
  },
  {
    "id": "adcfe4db63df9f36a8fa98dc6730642f",
    "title": "莲潭雨后",
    "authorName": "庄天釬",
    "authorId": "adcfe4db63df9f36d1457b72d1457b72",
    "dynasty": "清",
    "content": [
      "云卷西风一抹浮，潭空霁景涨悠悠。",
      "红蕖花谢蛙声晚，白鹭舟摇雨后秋。",
      "薄霭藏阴归绝岛，轻鸥晒日卧荒洲。",
      "凭临如许堪惆怅，剩水残烟望未收。"
    ]
  },
  {
    "id": "adcfe4db63df9f36f556556d2d65ecf7",
    "title": "石榴花",
    "authorName": "庄天釬",
    "authorId": "adcfe4db63df9f36d1457b72d1457b72",
    "dynasty": "清",
    "content": [
      "翠叶朱英映槛斜，薰风乍度展狂花。",
      "枝拖火齐烧新月，蕊缀丹珠妒晚霞。",
      "龙烛辉时开绛帐，缃罗栽就补红纱。",
      "可怜梅雨轻飘后，金谷无因色太奢。"
    ]
  },
  {
    "id": "adcfe4db63e22b6811520232d267f577",
    "title": "栾城",
    "authorName": "夏子龄",
    "authorId": "adcfe4db63e22b68d1457b72d1457b72",
    "dynasty": "清",
    "content": [
      "极目炊烟断，伤心道殣望。",
      "埋轮避徭役，墐户走他乡。",
      "火赭旗亭壁，灰飞梵宇梁。",
      "何时安百堵，垂意戢流亡。"
    ]
  },
  {
    "id": "adcfe4db63e22b68bb2b84c6db1340d4",
    "title": "晓行",
    "authorName": "夏子龄",
    "authorId": "adcfe4db63e22b68d1457b72d1457b72",
    "dynasty": "清",
    "content": [
      "寒铎响零丁，鞭声隔梦听。",
      "马蹄敲冷月，鸡口落残星。",
      "未见欃枪扫，何时羽檄停。",
      "东征诸将士，努力事韬铃。"
    ]
  },
  {
    "id": "adcfe4db63e22b6874c19cb15b4ac7e5",
    "title": "感遇二首",
    "authorName": "夏子龄",
    "authorId": "adcfe4db63e22b68d1457b72d1457b72",
    "dynasty": "清",
    "content": [
      "出岫闲云任去留，殷殷时抱北门忧。",
      "名场蹭蹬迎风鹢，宦海尘劳喘月牛。",
      "期已及瓜迟未代，事同采艾急难求。",
      "乡心又逐莼鲈起，可许江湖泛一舟。"
    ]
  },
  {
    "id": "adcfe4db63e22b6874c19cb1593ba3cd",
    "title": "感遇二首",
    "authorName": "夏子龄",
    "authorId": "adcfe4db63e22b68d1457b72d1457b72",
    "dynasty": "清",
    "content": [
      "漫说长安不易居，冷官许读十年书。",
      "早知似马原非马，何事骑驴再觅驴。",
      "议礼尚留三赋草，摩霄空羡五云车。",
      "南宫风月高寒甚，插脚尘凡总不如。"
    ]
  },
  {
    "id": "adcfe4db63e22b68c51593c06adc1c8b",
    "title": "过沙河县",
    "authorName": "夏子龄",
    "authorId": "adcfe4db63e22b68d1457b72d1457b72",
    "dynasty": "清",
    "content": [
      "乱辙临河整复斜，一鞭著力马喷沙。",
      "荒城避寇官招吏，野寺无僧佛破家。",
      "尚有军书传契箭，从无烽堠响悲笳。",
      "哀鸿饥雁知多少，漂泊于今未有涯。"
    ]
  },
  {
    "id": "adcfe4db63e22b6898021449a2b1f46f",
    "title": "和栾城客店题壁诗",
    "authorName": "夏子龄",
    "authorId": "adcfe4db63e22b68d1457b72d1457b72",
    "dynasty": "清",
    "content": [
      "几曾勾漏乞灵丹，归计茫茫且就官。",
      "不少顽民牛自带，生憎悍吏虎而冠。",
      "流离始觉承平乐，守土方知保障难。",
      "慷慨悲歌入燕赵，未甘长铗向人弹。"
    ]
  },
  {
    "id": "adcfe4db63e22b68c5ac0144759abdf8",
    "title": "春闲得两鹦鹉，翠羽翩跹，双栖并语。虽未能言，颇解人意，夜来忽毙其一，诗以悼之",
    "authorName": "夏子龄",
    "authorId": "adcfe4db63e22b68d1457b72d1457b72",
    "dynasty": "清",
    "content": [
      "侧立斜飞入画图，红襟翠袖炯清矑。",
      "轻身幸未归黄祖，恨事无殊堕绿珠。",
      "默诵金经先解脱，梦回秦陇恐模糊。",
      "哀鸣尚有琼轩侣，明月帘栊影自孤。"
    ]
  },
  {
    "id": "adcfe4db63e22b681f5b0c3082814bfe",
    "title": "自题鹭鹚画扇",
    "authorName": "夏子龄",
    "authorId": "adcfe4db63e22b68d1457b72d1457b72",
    "dynasty": "清",
    "content": [
      "露冷霜寒不自知，云飞水宿度委蛇。",
      "于今不是乘轩鹤，那有缁尘浣素丝。"
    ]
  },
  {
    "id": "adcfe4db63e22b686d3c6d5cc8f0299f",
    "title": "题朱仁奉先生印草",
    "authorName": "夏子龄",
    "authorId": "adcfe4db63e22b68d1457b72d1457b72",
    "dynasty": "清",
    "content": [
      "先生不佩六国之相印，亦不愿封万里之通侯。黄金斗大那用悬肘后，但愿手持寸铁剔抉唐宋刻画秦汉摹商周。",
      "我昔从师游之无不识童蒙求。先生口授兼指画，案上累累落落堆琳球。",
      "方圆凹凸宽短修，位置妥帖如山邱。小者密致大雄杰，胸有成竹无全牛。",
      "砉然使刀如使笔，直似神禹龙门凿石分河流。须臾忽作龙蜒蜿，又似仙山风雨离合来罗浮。",
      "纵横变幻缥缈不可测，但见霏霏玉屑青毡稠。娲皇炼就五色石，红泥著纸蟠文虬。",
      "鱼龙欲走蝌蚪跃，力出字外锋中遒。我亦废书叹奇绝，先生得意不我尤。",
      "烟云易过眼，今已十四秋。南山石烂古铜朽，雪泥爪印飞鸿留。",
      "丹云万朵已成帖，命我纸尾书长讴。师云颜回亦可铸，我愧宰我难雕搜。",
      "作诗恐聚六州铁，见谱胜获千金裘。噫，邈斯贾蔡不复作，秦篆汉隶幻灭如浮沤。",
      "先生好古精意泐金石，会见珊瑚铁网争相收。"
    ]
  },
  {
    "id": "adcfe4db63e22b6818de85c5377a8838",
    "title": "题吴慎斋三冬课读图",
    "authorName": "夏子龄",
    "authorId": "adcfe4db63e22b68d1457b72d1457b72",
    "dynasty": "清",
    "content": [
      "茂林居士瘦于竹，健骨森森双鬓绿。",
      "绿云深处筑幽栖，长夜咿唔课儿读。",
      "人生有子万事足，而况佳儿皎如玉。",
      "寒窗珍重到三馀，背诵琅琅声绕屋。",
      "读书妙理无过熟，水泻银瓶风扫箨。",
      "他年太乙炳青藜，炯炯双眸校天禄。",
      "始知韦籯薄黄金，肯令韩檠弃墙角。",
      "诗书贻泽古来长，今日披图为君卜。"
    ]
  },
  {
    "id": "adcfe4db63e3ba19babd7cdd5c96c2af",
    "title": "同吴长庚太史谒柳祠次韵",
    "authorName": "蒋本生",
    "authorId": "adcfe4db63e3ba19d1457b72d1457b72",
    "dynasty": "清",
    "content": [
      "萧凉不异荔蕉词，岭外文章动古思。",
      "白石断烟人醉后，小溪寒岛雁来时。",
      "寺荒雨过栖磷火，树老秋深啸夜鸱。",
      "莫读残碑询往迹，南州太史有余悲。"
    ]
  },
  {
    "id": "adcfe4db63e3ba19f06bc727f38d517d",
    "title": "买小舟来往湘上有作",
    "authorName": "蒋本生",
    "authorId": "adcfe4db63e3ba19d1457b72d1457b72",
    "dynasty": "清",
    "content": [
      "油壁青帘在在家，垂杨曲曲带烟斜。",
      "未酬环海三山梦，先占闲鸥半席沙。",
      "忧患余生惟中酒，蹉跎晚岁只看花。",
      "从今不管浮沉事，坐送新虹断晚霞。"
    ]
  },
  {
    "id": "adcfe4db63e79ff1088e781e2eea612e",
    "title": "偶吟",
    "authorName": "陈克毅",
    "authorId": "adcfe4db63e79ff1d1457b72d1457b72",
    "dynasty": "清",
    "content": [
      "衰年光景若为欢，划尽烦忧强自宽。",
      "鬓已渐凋飘作雪，心经九转炼成丹。",
      "原无妄想参风雅，剩有高怀寄岁寒。",
      "领略绣窗清净味，课经礼佛且加餐。"
    ]
  },
  {
    "id": "adcfe4db63ec77498f7cd70a0cfe9b5e",
    "title": "堂梁",
    "authorName": "恩华",
    "authorId": "adcfe4db63ec7749d1457b7249ad23d1",
    "dynasty": "清",
    "content": [
      "籁寂天空漏已沈，一声清唱警尘心。",
      "林原响振孙公啸，月夜情酣渔父吟。",
      "陔下似传驱楚策，雍门犹见绕梁音。",
      "宵严旧载金吾令，听到更残韵转森。"
    ]
  },
  {
    "id": "adcfe4db63ec7749a7bc45085404d8c1",
    "title": "白河",
    "authorName": "恩华",
    "authorId": "adcfe4db63ec7749d1457b7249ad23d1",
    "dynasty": "清",
    "content": [
      "饮马河流没马蹄，轻风吹浪听澌澌。龙沙古渡余磷火，鳞瓦前村忘鼓鼙。",
      "落日尚疑旗影动，角声凄。昔时战垒今何在，叱犊春畴雨一犁。"
    ]
  },
  {
    "id": "adcfe4db63f60c1aefddf517f6d6efea",
    "title": "舟中望虞山作歌",
    "authorName": "黄人",
    "authorId": "adcfe4db63f60c1ad1457b72d1457b72",
    "dynasty": "清",
    "content": [
      "虞山如牛终古眠，倔强不受秦王鞭。白云压背梦未醒，懒驮老子登青天。",
      "狂生家在山之边，日与猿鸟相周旋。少年意气如雷颠，缒幽凿险常独前。",
      "左摩七星顶，右拍维摩肩。有时夜半凌绝壁，一枝铁笛叫破芙蓉烟。",
      "寸管蛟跳舞，双袖鹤蹁跹。磨剑剑矗石，弄珠珠喷泉。",
      "西俯具区东沧海，千岩万岫一气相连。有如珊瑚出水发光怪，又若诸天游戏随意浮青莲。",
      "青莲不可采，巨浸将成田。造化怒我清福太求全，驱之出门年复年。",
      "林壑无主我常客，埋头尘海殊堪怜。山中同伴几谪仙，随风坠落相后先。",
      "钓台一竿已抛撇，虎溪三笑空俄延。惊人奇句千百篇，烟云失色苍苔镌。",
      "别山无一语，买山无一钱。归舟却喜与山遇，黛痕一抹侵珠涟。",
      "乌篷兀坐日气煎，灵孔早被浮尘填。云虫虫兮饥蝉若，风虎虎兮樯乌联。",
      "瀑布悬空不得上，榜师催发声喧阗。故人见面未许近，霞情云意添缠绵。",
      "咿哑一声交臂失，过门透色空垂涎。犹幸初平叱石石不起，应无移文来数狂生愆。",
      "虞山高眠得静便，狂生如牛还受尘缰牵。火迫即墨邑，风走太史迁。",
      "何时对月息残喘，一蓑一笠归卧山之巅。"
    ]
  },
  {
    "id": "adcfe4db6400cf4fb44ca00772c9b0b3",
    "title": "红棉寺次韵",
    "authorName": "潭溥",
    "authorId": "adcfe4db6400cf4fd1457b72d1457b72",
    "dynasty": "清",
    "content": [
      "载酒茱萸合，寻山粤秀开。",
      "海光浮地出，秋气并云来。",
      "烽火连边徼，艰危忆将才。",
      "徘徊寺前路，落日满蒿莱。"
    ]
  },
  {
    "id": "adcfe4db6400cf4f96b5e93206e4216b",
    "title": "宜章道中",
    "authorName": "潭溥",
    "authorId": "adcfe4db6400cf4fd1457b72d1457b72",
    "dynasty": "清",
    "content": [
      "岸花香瘦影交迷，双桨迎秋下玉溪。",
      "红树人家收晚稻，夕阳山雨照晴霓。",
      "民穷百粤徵兵急，地隘千峰拥塔低。",
      "客路情怀倍惆怅，故人踪迹各东西。"
    ]
  },
  {
    "id": "adcfe4db6400cf4f61d421e2106751fa",
    "title": "与王壬秋夜话",
    "authorName": "潭溥",
    "authorId": "adcfe4db6400cf4fd1457b72d1457b72",
    "dynasty": "清",
    "content": [
      "清磬飞檐下五更，湘天归梦续前盟。",
      "十年旧服缁尘在，一夜深谈白发生。",
      "酒影苍茫照湖月，诗情凄楚入边声。",
      "故园聚散初何定，正苦关山未息兵。"
    ]
  },
  {
    "id": "adcfe4db6400cf4f6bde7f468e0f05f8",
    "title": "罗镜墟杀贼歌为叶昆臣作",
    "authorName": "潭溥",
    "authorId": "adcfe4db6400cf4fd1457b72d1457b72",
    "dynasty": "清",
    "content": [
      "罗镜墟头暮色黄，小丑负隅腾毒光。深山大泽不敢入，鼓角动地妖风猖。",
      "主将屯兵不肯动，佯畏贼群戈戟勇。两月藏锋坚避战，十里移营遥隔陇。",
      "那知立计宽贼防，五路早伏千军强。义勇分途截贼粮，贼惊欲窜逃无方。",
      "主将登台鸣战鼓，群戎听令肃貔虎。军门高敞海暾红，征马静依牙纛舞。",
      "指挥号令如有神，五路埋兵一齐举。缚贼搜巢特地烧，火光烛天天色骄。",
      "残尸昼丛野狼食，势血夜染胥口潮。君不见奇功自古归奇策，书生戎马今谁敌。",
      "杀贼归来血未干，宝刀红洗霜锋白。"
    ]
  },
  {
    "id": "adcfe4db6400cf4ffe81a49906ddb4e8",
    "title": "杨忠悯公狱中遗砚图为艾至堂师题",
    "authorName": "潭溥",
    "authorId": "adcfe4db6400cf4fd1457b72d1457b72",
    "dynasty": "清",
    "content": [
      "黑云压天天欲崩，奇气郁狱忠魂青。",
      "精灵千古托片石，碧血黯淡波痕腥。",
      "身后流传代能守，钱李递藏非一手。",
      "文人珍赏到吾师，出处相依得其偶。",
      "朅来呼朋拓作图，墨气冉冉飞襟裾。",
      "挑镫把玩不释手，阴霾惨淡沈精庐。",
      "夜残狐哭瓦镫死，月黑鬼啸荒坟孤。",
      "乾坤正气入激烈，屋瓦欲震冤风粗。",
      "想见圜扉闭寥寂，血泪模糊洒胸臆。",
      "荷校苔榜法何酷，恩重身轻甘一掷。",
      "此心难转同坚贞，尔石无言深惨戚。",
      "七十九字留遗铭，饥鹰饿虎长哀鸣。",
      "曹郎有胆蚺蛇屈，宰相无心铁石轻。",
      "我行濡毫重呜咽，泪珠红洗鸲晴血。",
      "题罢天风震窗纸，铿然如听石头裂。"
    ]
  },
  {
    "id": "adcfe4db6400cf4f2057cb0a8310edcc",
    "title": "岁晏行用杜工部韵同王壬秋作",
    "authorName": "潭溥",
    "authorId": "adcfe4db6400cf4fd1457b72d1457b72",
    "dynasty": "清",
    "content": [
      "江州耕凿少生事，田园坐废生悲风。",
      "遗黎日久入坎窞，发长心短千村同。",
      "畏贼私含畏官泣，热泪暗洒浔阳红。",
      "水师熊熊尽英烈，计扫寇逆知谁工。",
      "千家槁饿饭豆绝，三载贡税资粮空。",
      "主帅筹饷胜筹战，捐输各国资军供。",
      "所司藉端每自利，锥末之小尤伤农。",
      "幕府旦晚按民事，咫尺不得掀群蒙。",
      "大钱小钱不足论，乡曲早已无青铜。",
      "吴楚安危各有虑，财物一洗民间穷。",
      "重熙有象表斯世，劫运所值由苍穹。",
      "何时英雄起屠钓，太古元气回神功。",
      "吾侪坐叹自怀愧，识字终当输挽弓。",
      "衰草残阳岁聿暮，江潮满地闻哀鸿。"
    ]
  },
  {
    "id": "adcfe4db6400cf4fdb344701275ad638",
    "title": "赠何子贞太史",
    "authorName": "潭溥",
    "authorId": "adcfe4db6400cf4fd1457b72d1457b72",
    "dynasty": "清",
    "content": [
      "道长须眉尊，清勤拥书读。",
      "朅来弄湘月，宦海谢驰逐。",
      "与世忘嚣尘，濂溪问高躅。",
      "自种菖蒲花，仙根已盈掬。"
    ]
  },
  {
    "id": "adcfe4db640126bf59caf167179ec280",
    "title": "送确士之京口",
    "authorName": "李重华",
    "authorId": "adcfe4db640126bfd1457b72d1457b72",
    "dynasty": "清",
    "content": [
      "君向南徐去，江山尽入诗。",
      "楼高吞海地，船放落潮时。",
      "问古怀昭谏，留情见牧之。",
      "胜游兼绝唱，他日慰相思。"
    ]
  },
  {
    "id": "adcfe4db640126bf4816a8b228b1e7f7",
    "title": "紫柏山",
    "authorName": "李重华",
    "authorId": "adcfe4db640126bfd1457b72d1457b72",
    "dynasty": "清",
    "content": [
      "紫柏山前石，犹镌辟谷居。",
      "峦岩递森郁，竹石宛清虚。",
      "有意从仙侣，无妨翊汉储。",
      "功成身合退，至乐是樵渔。"
    ]
  },
  {
    "id": "adcfe4db640126bfecb9ad8932da1db8",
    "title": "过居庸关",
    "authorName": "李重华",
    "authorId": "adcfe4db640126bfd1457b72d1457b72",
    "dynasty": "清",
    "content": [
      "太行东骛正回环，界截烟云是此间。",
      "九土横分雄地轴，三边总汇扼天关。",
      "羽书报捷风雷迅，戍卒承平虎豹闲。",
      "此去汉南皆枕席，马蹄思踏贺兰山。"
    ]
  },
  {
    "id": "adcfe4db640126bf1397032570f43c7f",
    "title": "过倾盖亭",
    "authorName": "李重华",
    "authorId": "adcfe4db640126bfd1457b72d1457b72",
    "dynasty": "清",
    "content": [
      "倾盖亭前驻马鞍，郯城风雨又漫漫。",
      "交情邂逅成千古，剩有人间行路难。"
    ]
  },
  {
    "id": "adcfe4db640126bff6393ff5d67a71e2",
    "title": "国士桥",
    "authorName": "李重华",
    "authorId": "adcfe4db640126bfd1457b72d1457b72",
    "dynasty": "清",
    "content": [
      "南登国士桥，乃得豫子碑。",
      "豫子报智瑶，因难始见奇。",
      "身死匪立名，志各有所为。",
      "愧彼怀贰心，万苦安足辞。",
      "佳哉赵襄子，意实终始之。",
      "剑击号者三，壮士俱扬眉。",
      "精诚感冥默，衣血为淋漓。",
      "忠臣值贤主，名义两不亏。",
      "吾嗤马子长，刺客相等夷。",
      "斯人今则亡，事与皦日垂。",
      "酹酒欲凭吊，乘传方飙驰。",
      "桥边呜咽水，千载流酸悲。"
    ]
  },
  {
    "id": "adcfe4db640126bf0d8514e9645e129b",
    "title": "乌龙行",
    "authorName": "李重华",
    "authorId": "adcfe4db640126bfd1457b72d1457b72",
    "dynasty": "清",
    "content": [
      "鸡头天险临箕谷，电激霆奔泻其足。",
      "此江旧袭乌龙名，凡鳞易见龙潜伏。",
      "崖欹峡束窅莫窥，下閟龙堂嵌坳隩。",
      "方池吞吐混江流，幽窦虚无透山腹。",
      "今年苦旱大雩祭，张令勤民事巫祝。",
      "冲波逆石进鱼艇，布币陈觞照犀烛。",
      "维龙变现若暝蜓，黑质锦章光闪目。",
      "鳞鬐蜿蜒恣徘徊，爪角纷拿时往复。",
      "诘朝动地滃云雷，甘𩆩翻江溢溪渎。",
      "褒斜万户总衢谣，沔汉千畴竟秋熟。",
      "即今报祀妥龙神，濒江庙貌峨新筑。",
      "争觌元殊斗洧观，诚求迥异藏漦卜。",
      "我来木落嵯岈空，徒见飞涛漱寒玉。",
      "骊龙尔且抱珠眠，明春更遍苍生福。"
    ]
  },
  {
    "id": "adcfe4db640126bf508b813c070afc87",
    "title": "杂咏",
    "authorName": "李重华",
    "authorId": "adcfe4db640126bfd1457b72d1457b72",
    "dynasty": "清",
    "content": [
      "伯鸾吟《五噫》，平子咏《四愁》。身世两辽阔，居然杞国忧。",
      "贤英美儒术，公卿富王猷。譬彼鸿鹄翔，蜩鸴岂预谋。",
      "黄钟变重阴，气到物自柔。聊当抚流运，顺化穷娱游。"
    ]
  },
  {
    "id": "adcfe4db640126bf508b813c165c1ac1",
    "title": "杂咏",
    "authorName": "李重华",
    "authorId": "adcfe4db640126bfd1457b72d1457b72",
    "dynasty": "清",
    "content": [
      "东坡《和陶》作，才力本富有。满抱不合时，知能似陶否。",
      "羲皇以上人，达者得尚友。净心无物役，真气托杯酒。",
      "杳杳源际花，迢迢宅边柳。云龙非我期，枝麃庶为偶。"
    ]
  },
  {
    "id": "adcfe4db640126bf508b813c8553a843",
    "title": "杂咏",
    "authorName": "李重华",
    "authorId": "adcfe4db640126bfd1457b72d1457b72",
    "dynasty": "清",
    "content": [
      "世事赌一局，扰扰惑后先。",
      "宁知袖手人，偏得其中玄。",
      "华裾徇形役，被褐遗尘缘。",
      "水静鉴犹朗，况乃全其天。",
      "尧年积余潦，岳牧纷求贤。",
      "汾阳冰雪肤，凝神何宴然。"
    ]
  },
  {
    "id": "adcfe4db640126bf508b813cf0adb051",
    "title": "杂咏",
    "authorName": "李重华",
    "authorId": "adcfe4db640126bfd1457b72d1457b72",
    "dynasty": "清",
    "content": [
      "游鱼在江湖，野鸟在泱漭。",
      "浩荡迷所之，鳞翼遂而长。",
      "俄然易其性，毋乃太矫枉。",
      "煦沫岂两忘，鼓钟非惠养。",
      "徐于以寝兴，是道复马往。",
      "畴其觅遗珠，委心于象罔。"
    ]
  },
  {
    "id": "adcfe4db640126bf508b813ccd58dfc9",
    "title": "杂咏",
    "authorName": "李重华",
    "authorId": "adcfe4db640126bfd1457b72d1457b72",
    "dynasty": "清",
    "content": [
      "行天无巽风，卉木谁敷荣。",
      "出地无奋雷，句萌谁挺生。",
      "维人有韵语，油然畅其情。",
      "入乐应群籁，天人斯合并。",
      "轩律肇元气，虞歌配元声。",
      "洋洋盈耳哉，神听其和平。"
    ]
  },
  {
    "id": "adcfe4db640126bf508b813cf60b32eb",
    "title": "杂咏",
    "authorName": "李重华",
    "authorId": "adcfe4db640126bfd1457b72d1457b72",
    "dynasty": "清",
    "content": [
      "闲人喜种花，劳者艺其粟。",
      "种花春已荣，艺粟晚而熟。",
      "方当游赏时，贱腹而贵目。",
      "岂知收获候，贵贱有翻覆。",
      "翩翩轻薄儿，早岁惊华毂。",
      "兀兀老著书，英名重渠禄。"
    ]
  },
  {
    "id": "adcfe4db640126bf508b813cb9171266",
    "title": "杂咏",
    "authorName": "李重华",
    "authorId": "adcfe4db640126bfd1457b72d1457b72",
    "dynasty": "清",
    "content": [
      "龙性或可拳，麟游或非时。",
      "未若九霄凤，鉴辉而下之。",
      "朝飞扶桑津，暮宿月树枝。",
      "翱翔阅千载，秉德何由衰。",
      "伦云听其鸣，夔亦致其仪。",
      "向非轩与虞，尔技将安施。"
    ]
  },
  {
    "id": "adcfe4db640126bf7ee1e2728a90ff8d",
    "title": "净业湖看荷与沈归愚椒园张鸿勋赋",
    "authorName": "李重华",
    "authorId": "adcfe4db640126bfd1457b72d1457b72",
    "dynasty": "清",
    "content": [
      "玉泉百折穿城入，积水弥弥泛澄碧。",
      "倒影平吞彩凤楼，蒸云巧护盘龙宅。",
      "我乘旭日追清风，荷香塞天花绕空。",
      "霞光四映日逾媚，露气一吸天为通。",
      "此湖三叠连琼宫，太液却在宫墙中。",
      "万户磅礴控其二，长堤合沓绵雄虹。",
      "行歌况挈拿去手，共觅层台坐窗牖。",
      "奋袖疑探岳并莲，褰裳并踏瑶池藕。",
      "消夏溪山安在哉，五湖烟棹旧沿洄。",
      "升平一奏江南曲，愿袭荷衣归去来。"
    ]
  },
  {
    "id": "adcfe4db640126bfb2dc3cb042d6a2c8",
    "title": "次陈未斋同年韵题张南华画",
    "authorName": "李重华",
    "authorId": "adcfe4db640126bfd1457b72d1457b72",
    "dynasty": "清",
    "content": [
      "诗人偶作画，兴与哦诗同。髯张醉后辄挥洒，意境不落畦畛中。",
      "片云初生幽涧石，万吹忽入寒涛松，似有灵气盘虚空。",
      "移情莫辨山水窟，但觉林峦窅窅泉淙淙。维髯与我最相得，联吟斗捷时过从。",
      "比年嗜画恣游历，绝尘奔轶难追踪。朅来许我画尺幅，千金拱璧惠未蒙。",
      "俄然赠尔白银盘上青螺峰，恍若置我五湖西畔钱塘东。",
      "扁舟独往意何限，斗室卧看游无穷。况今新诗倡和总入画，奇妙仿佛神仙逢。",
      "凭将此图引兴聚高作，扫尽世间俗笔满纸涂青红。"
    ]
  },
  {
    "id": "adcfe4db640126bffbbb2b47b0b4fef8",
    "title": "赋得林屋洞送归愚先生给假南还",
    "authorName": "李重华",
    "authorId": "adcfe4db640126bfd1457b72d1457b72",
    "dynasty": "清",
    "content": [
      "洞天窈窕藏金庭，诗翁选胜旧所经。烟销镜净落山骨，想见琼宫贝阙排岩扃。",
      "重寻阃奥入地底，行空浪激闻奔霆。芝英钟乳气沈积，变幻诡谲纷殊形。",
      "燃犀散耀扑仙鼠，搅扰万怪惑万灵。是时诗翁振策风泠泠，手挤丹壁搏翠屏。",
      "人言路断隔凡处，到此天穿地豁，双涌日月流光荧。",
      "三十六帝之外臣，倒冠落佩趋竛竮。灵威秘笈并传出，云是夏王缄鐍垂千龄。",
      "诗翁含笑受玉牒，愈使余豪剩墨罗华星。我今梦游杂醉醒，为救劖石作篆铭。",
      "峰巅缥缈聊复坐相待，迟我同乘倒影飞云軿。"
    ]
  },
  {
    "id": "adcfe4db6401e43eb4fff0a05f1a03ed",
    "title": "寒月",
    "authorName": "张纨英",
    "authorId": "adcfe4db6401e43ed1457b72d1457b72",
    "dynasty": "清",
    "content": [
      "天迥月初上，沈烟一径深。",
      "峭寒凝远岫，冷彩浸空林。",
      "篱竹无清影，江梅共素心。",
      "莫嫌风景异，好为洗尘襟。"
    ]
  },
  {
    "id": "adcfe4db6401e43e25b0eef774e355fe",
    "title": "读纬青姊遗稿",
    "authorName": "张纨英",
    "authorId": "adcfe4db6401e43ed1457b72d1457b72",
    "dynasty": "清",
    "content": [
      "浮生若流水，死别忽经年。",
      "泪眼惊秋早，离魂有梦牵。",
      "鹤飞华表月，花落夕阳天。",
      "此日西窗下，空馀咏絮篇。"
    ]
  },
  {
    "id": "adcfe4db6407425bd94f90969cb79615",
    "title": "凤山夜归",
    "authorName": "庄允义",
    "authorId": "adcfe4db6407425bd1457b72d1457b72",
    "dynasty": "清",
    "content": [
      "四野无行径，夜来只看山。",
      "风清闻犬吠，月皎待人还。",
      "隐隐孤灯出，微微乱树闲。",
      "遥知门未掩，归去语云关。"
    ]
  },
  {
    "id": "adcfe4db6407425b22637be602e79416",
    "title": "莲潭荷雨",
    "authorName": "庄允义",
    "authorId": "adcfe4db6407425bd1457b72d1457b72",
    "dynasty": "清",
    "content": [
      "绿渚幽芳袅，芰荷似鲜人。",
      "雨酣腮靓腻，露浥蕊沾匀。",
      "娇滴红颜妒，香过画舫频。",
      "疏枝然火齐，密叶语禽身。",
      "水面拖轻粉，花须净拂尘。",
      "迷离烟水渺，婀娜倍伤神。"
    ]
  },
  {
    "id": "adcfe4db641265e2a41e73e38bdcc101",
    "title": "诸暨",
    "authorName": "舒瞻",
    "authorId": "adcfe4db641265e2d1457b72d1457b72",
    "dynasty": "清",
    "content": [
      "乍识枫桥路，偏惊过客魂。",
      "乱云埋虎迹，健水啮山根。",
      "野店春无酒，人家昼掩门。",
      "前峰好眉黛，应似苎萝村。"
    ]
  },
  {
    "id": "adcfe4db641265e2cab125051e4ddd8f",
    "title": "花街道中",
    "authorName": "舒瞻",
    "authorId": "adcfe4db641265e2d1457b72d1457b72",
    "dynasty": "清",
    "content": [
      "一雨群峰绿，登临适野情。",
      "岭云寒不散，涧水晚逾清。",
      "竹里茅檐小，山根树影平。",
      "田家勤力作，蓑笠事春耕。"
    ]
  },
  {
    "id": "adcfe4db641265e2d4622f55b3771b54",
    "title": "寄巢为杭堇蒲太史作",
    "authorName": "舒瞻",
    "authorId": "adcfe4db641265e2d1457b72d1457b72",
    "dynasty": "清",
    "content": [
      "乾坤到处尽吾庐，小住为佳可著书。",
      "半榻茶烟欹枕后，一春花雨闭门初。",
      "名山已得轻身药，曲卷时通问字车。",
      "回首东华尘十丈，西清风味竟何如。"
    ]
  },
  {
    "id": "adcfe4db641265e2aa054ec58b54e06a",
    "title": "新庵",
    "authorName": "舒瞻",
    "authorId": "adcfe4db641265e2d1457b72d1457b72",
    "dynasty": "清",
    "content": [
      "空林一径破秋烟，选胜无如此地偏。",
      "但把茱萸酬暮节，何须丝竹写中年。",
      "千重红树新霜后，四面青山落照前。",
      "去去不嫌归路暝，满湖渔火送游船。"
    ]
  },
  {
    "id": "adcfe4db641265e2ff4b9e9c7cd1698f",
    "title": "过碧浪湖",
    "authorName": "舒瞻",
    "authorId": "adcfe4db641265e2d1457b72d1457b72",
    "dynasty": "清",
    "content": [
      "东西苕霅水回还，清绝吴兴占此间。",
      "浮玉塔前摇橹过，一螺青处道场山。"
    ]
  },
  {
    "id": "adcfe4db641265e2adcdc42af00b8ff2",
    "title": "清明日铁珊招同泛舟东湖历游诸园",
    "authorName": "舒瞻",
    "authorId": "adcfe4db641265e2d1457b72d1457b72",
    "dynasty": "清",
    "content": [
      "芙蓉堤畔十杉亭，芳草芊芊满钓汀。",
      "更上水明楼上望，遥山九点海门青。"
    ]
  },
  {
    "id": "adcfe4db641265e2adcdc42ac0ab85da",
    "title": "清明日铁珊招同泛舟东湖历游诸园",
    "authorName": "舒瞻",
    "authorId": "adcfe4db641265e2d1457b72d1457b72",
    "dynasty": "清",
    "content": [
      "五层塔影倒波心，野寺门开春水深。",
      "剩有山僧公案在，石泉槐火斗清吟。"
    ]
  },
  {
    "id": "adcfe4db641265e2b29aabc8073c05c8",
    "title": "秋日同龙威游金粟山",
    "authorName": "舒瞻",
    "authorId": "adcfe4db641265e2d1457b72d1457b72",
    "dynasty": "清",
    "content": [
      "濒海多奇峰，势若神所镂。入秋事登陟，缘畦穷野堠。",
      "豁兹耳目奇，失喜脱尘囿。晨光澹疏林，娇云蔽遥岫。",
      "阴磴垂千尺，巉绝穿积溜。蜃阁时晦明，洪波或吞受。",
      "风雨来半空，苍茫失晴昼。俯瞰千村迷，屹立一峰秀，贾勇探幽景，小憩得梵构，杂花媚秋容，暗泉喷幽窦。",
      "了了浮修眉，丹青妙刻绣。创造自孙吴，残碑不可读。",
      "但能辨旃蒙，漫漶迷蝌籀。吊古余遥情，兴废理孰究。",
      "东望秦驻山，坤维相蹑就。图经九十九，罗列如饤饾。",
      "睹此造化工，灵境为辐凑。此中有芝田，或者群仙耨。",
      "摩挲长松下，恍闻笙竽奏。野衲建精蓝，忍草遍寒甃。",
      "蠲渴资茗柯，清气溢襟袖。暂解人事缚，一与烟霞觏。",
      "同游竞跻攀，吾意仍稽留。微吟憺忘归，余青恋回首。"
    ]
  },
  {
    "id": "adcfe4db641265e225eab0678d387801",
    "title": "上巳东湖泛舟",
    "authorName": "舒瞻",
    "authorId": "adcfe4db641265e2d1457b72d1457b72",
    "dynasty": "清",
    "content": [
      "三月三日天气晴，春风处处啼流莺。",
      "夭桃稚柳斗生意，踏歌陌上余冶情。",
      "我来暂借东湖住，萍絮因缘惜前度。",
      "湖头物色未全非，九峰遥对烟鬟暮。",
      "当时一欢火迫余，南帆北马岁月虚。",
      "花时且酌尊中酒，乐意还同濠上鱼。",
      "古今事业一弹指，成佛生天亦妄耳。",
      "何如闲唤木兰舟，吟遍六桥好烟水。"
    ]
  },
  {
    "id": "adcfe4db6418570b56a43ddb778c79fc",
    "title": "鲈鱼",
    "authorName": "谢墉",
    "authorId": "adcfe4db6418570bf3144cef0731460a",
    "dynasty": "清",
    "content": [
      "岂为秋风乡思增，莼羹菰饭要同登。",
      "神仙便是逢元放，羁宦能无感季鹰。",
      "晓市波浮催膳鼎，秋江霜下贱渔罾。",
      "莫夸玉鲙金齑法，携酒苏公乐不胜。"
    ]
  },
  {
    "id": "adcfe4db6418570ba8f096cc6a3b9632",
    "title": "和覃溪池河驿",
    "authorName": "谢墉",
    "authorId": "adcfe4db6418570bf3144cef0731460a",
    "dynasty": "清",
    "content": [
      "山县水不经，乃称池河驿。",
      "池河两邑界，通川湮前迹。",
      "日中市喧豗，负担度阡陌。",
      "蚩蚩聚圜阓，稍稍见居积。",
      "贸迁犹古风，菽粟及麻麦。",
      "交易无狙狯，司市平其直。",
      "居然唐魏风，我行所未历。",
      "饭罢陟冈岭，云气霁后赤。",
      "搜奇任卤莽，汲古成淫腋。",
      "明发珠龙桥，竟溯清流碧。",
      "索涂惭冥行，赖子得绳尺。",
      "欧苏不再生，与子数晨夕。"
    ]
  },
  {
    "id": "adcfe4db642b18445f2a38180da662e9",
    "title": "山居",
    "authorName": "超睿",
    "authorId": "adcfe4db642b1844d1457b72d1457b72",
    "dynasty": "清",
    "content": [
      "五十年来出此山，那知又逐丛风还。",
      "雷轰电转浑如梦，销尽尘缘顷刻闲。"
    ]
  },
  {
    "id": "adcfe4db64347a488f4243e99bfb6fc2",
    "title": "至日二首",
    "authorName": "曾国藩",
    "authorId": "adcfe4db64347a4809b15d482f25f6e3",
    "dynasty": "清",
    "content": [
      "久行忘节序，夙莫但奔忙。",
      "兹旦即长至，我征仍未央。",
      "寒云低树白，边日际山黄。",
      "时睹南来雁，飘零不作行。"
    ]
  },
  {
    "id": "adcfe4db64347a488f4243e98b476c21",
    "title": "至日二首",
    "authorName": "曾国藩",
    "authorId": "adcfe4db64347a4809b15d482f25f6e3",
    "dynasty": "清",
    "content": [
      "海市三年舶，河源八月槎。",
      "水衡劳硕画，漆室足咨嗟。",
      "天步方长健，民饥亦有涯。",
      "燔柴崇大礼，灵贶正来赊。"
    ]
  },
  {
    "id": "adcfe4db64347a4842346d26e0f55129",
    "title": "送金竺虔之官闽中",
    "authorName": "曾国藩",
    "authorId": "adcfe4db64347a4809b15d482f25f6e3",
    "dynasty": "清",
    "content": [
      "朋好翩翩去，君今伤此行。",
      "春风一杯酒，旧雨十年情。",
      "循吏平生志，神仙薄幸名。",
      "海隅氛正恶，看法斫长鲸。"
    ]
  },
  {
    "id": "adcfe4db64347a48aa471e735809e67d",
    "title": "桂湖五首",
    "authorName": "曾国藩",
    "authorId": "adcfe4db64347a4809b15d482f25f6e3",
    "dynasty": "清",
    "content": [
      "十里荷花海，我来吁已迟。",
      "小桥通野港，坏艇卧西陂。",
      "曲岸能藏鹭，盘涡尚戏龟。",
      "倾城游女盛，好是采莲时。"
    ]
  },
  {
    "id": "adcfe4db64347a48aa471e7303805c06",
    "title": "桂湖五首",
    "authorName": "曾国藩",
    "authorId": "adcfe4db64347a4809b15d482f25f6e3",
    "dynasty": "清",
    "content": [
      "短城三面绕，浅水半篙寒。",
      "鸟过穿残日；",
      "自行起寸澜。",
      "秋来楼阁静，幽处地天宽。",
      "平昔江湖性，真思老钓竿。"
    ]
  },
  {
    "id": "adcfe4db64347a48aa471e73296c2901",
    "title": "桂湖五首",
    "authorName": "曾国藩",
    "authorId": "adcfe4db64347a4809b15d482f25f6e3",
    "dynasty": "清",
    "content": [
      "矮桂枝钩袖，丛空叶打头。",
      "堤行皆反径，路断得高楼。",
      "栏槛干回锦，琉璃五色秋。",
      "落霞沉水底，绮散不能收。"
    ]
  },
  {
    "id": "adcfe4db64347a48aa471e73182825fe",
    "title": "桂湖五首",
    "authorName": "曾国藩",
    "authorId": "adcfe4db64347a4809b15d482f25f6e3",
    "dynasty": "清",
    "content": [
      "遂刘华阳国，归程始此赊。",
      "翻然名境访，来及夕阳斜。",
      "翠竹偎寒蝶，丹枫噪幕鸦。",
      "词人云异代，临水一咨嗟。"
    ]
  },
  {
    "id": "adcfe4db64347a48232e218f81abef7d",
    "title": "怀刘蓉",
    "authorName": "曾国藩",
    "authorId": "adcfe4db64347a4809b15d482f25f6e3",
    "dynasty": "清",
    "content": [
      "我思竟何属，四海一刘蓉。",
      "具眼规皇古，低头拜老农。",
      "乾坤皆在壁，霜雪必蟠胸。",
      "他日余能访，千山捉卧龙。"
    ]
  },
  {
    "id": "adcfe4db64347a487ff1fbbb50def299",
    "title": "送王少鹤",
    "authorName": "曾国藩",
    "authorId": "adcfe4db64347a4809b15d482f25f6e3",
    "dynasty": "清",
    "content": [
      "待尔双双至，春回又一年。",
      "开樽皆旧友，发箧半新篇。",
      "荔子红时雨，芭蕉绿外天。",
      "江乡好风景，话向酒杯前。"
    ]
  },
  {
    "id": "adcfe4db64347a48f94adc6df52ea861",
    "title": "丁未六月七日考试汉教习试院作二首",
    "authorName": "曾国藩",
    "authorId": "adcfe4db64347a4809b15d482f25f6e3",
    "dynasty": "清",
    "content": [
      "虞廷胄子肄声律，汉室小侯齿辟雍。",
      "银汉支流原博大，壁门追琢要从容。",
      "师儒落落渺千载，针齐时时还一逢。",
      "明日邓林厅斧入，可能洞底拔长松。"
    ]
  },
  {
    "id": "adcfe4db64347a4852c4ef2657f2edb9",
    "title": "三十二初度次日书怀",
    "authorName": "曾国藩",
    "authorId": "adcfe4db64347a4809b15d482f25f6e3",
    "dynasty": "清",
    "content": [
      "男儿三十殊非少，今我过之讵足欢！",
      "龌龊挚瓶嗟器小，酣歌鼓缶已春阑。",
      "眼中云物知何兆，镜里心情只独看。",
      "饱食甘眠无用处，多惭名字侣鹓鸾。"
    ]
  },
  {
    "id": "adcfe4db64347a48513808f95a86c925",
    "title": "书边袖石诗集后二首",
    "authorName": "曾国藩",
    "authorId": "adcfe4db64347a4809b15d482f25f6e3",
    "dynasty": "清",
    "content": [
      "镌章琢句寻常事，激烈心情约可怜。",
      "今日词臣须颇牧，古来蒙士出幽燕。",
      "杨家忠义存三疏，孙相威名在九边。",
      "莫借文章追往哲，要凭肝胆报皇天。"
    ]
  },
  {
    "id": "adcfe4db64347a48513808f9de7ab048",
    "title": "书边袖石诗集后二首",
    "authorName": "曾国藩",
    "authorId": "adcfe4db64347a4809b15d482f25f6e3",
    "dynasty": "清",
    "content": [
      "囗囗苦忆王仲宣，投簪浩荡卧江天。",
      "三年促膝从予坐，四海低头道子贤。",
      "北李南何各坛坫，枫青塞黑与缠绵。",
      "因君更逐停云想，望断襄阳落照边。"
    ]
  },
  {
    "id": "adcfe4db64347a4833d783235e28efcc",
    "title": "忆弟二首",
    "authorName": "曾国藩",
    "authorId": "adcfe4db64347a4809b15d482f25f6e3",
    "dynasty": "清",
    "content": [
      "无端绕室思茫茫，明月当天万瓦霜。",
      "可惜良宵空兀坐，遥怜诸弟在何方。",
      "纷纷书帙谁能展，艳艳灯花有底忙？",
      "出户独吟聊妄想，孤云断处是家乡。"
    ]
  },
  {
    "id": "adcfe4db64347a4833d783236183dea3",
    "title": "忆弟二首",
    "authorName": "曾国藩",
    "authorId": "adcfe4db64347a4809b15d482f25f6e3",
    "dynasty": "清",
    "content": [
      "忽忆他时襄水上，恶风半夜撼春雷。",
      "舟人捩舵声同泣，客子扶床面已灰。",
      "仰荷皇天全薄命，信知浮世等轻埃。",
      "汝今归去复何似？",
      "回首世途诚险哉。"
    ]
  },
  {
    "id": "adcfe4db64347a48b81615768f77eab5",
    "title": "早发沔县遇雨",
    "authorName": "曾国藩",
    "authorId": "adcfe4db64347a4809b15d482f25f6e3",
    "dynasty": "清",
    "content": [
      "此身病起百无忧，敢为艰难一怨尤。",
      "晓雾忽飞千嶂雨，西风已作十分秋。",
      "近知地利其堪恃，早信人谋不自由。",
      "昨日定军山下过，苍天一望故悠悠。"
    ]
  },
  {
    "id": "adcfe4db64347a48b682ded7e4a3cd27",
    "title": "次韵何廉昉太守感怀述事十六首",
    "authorName": "曾国藩",
    "authorId": "adcfe4db64347a4809b15d482f25f6e3",
    "dynasty": "清",
    "content": [
      "薇阁藤厅淡淡红，多君翔步五云中。",
      "良缘彩凤双飞翼，慧业灵犀一点通。",
      "典郡四旬书上考，阖门八口祀昭忠。",
      "灾祥谁识天公意，休向西风泣路穷。"
    ]
  },
  {
    "id": "adcfe4db64347a48c8a5299b5260d85b",
    "title": "岁暮杂感十首",
    "authorName": "曾国藩",
    "authorId": "adcfe4db64347a4809b15d482f25f6e3",
    "dynasty": "清",
    "content": [
      "芒鞋镇日踏春还，残腊将更却等闲。",
      "三百六旬同逝水，四平涂里说家山。",
      "缁尘已自沾京雒，羌笛何须怨玉关。",
      "为报南来新雁到，故乡消息在云间。"
    ]
  },
  {
    "id": "adcfe4db64347a48c8a5299b8959c0c1",
    "title": "岁暮杂感十首",
    "authorName": "曾国藩",
    "authorId": "adcfe4db64347a4809b15d482f25f6e3",
    "dynasty": "清",
    "content": [
      "高嵋山下是侬家，岁岁年年斗物华。",
      "老柏有情还忆我，天桃无语自开花。",
      "几回南国思红豆，曾记西风院碧纱。",
      "最是故园难忘处，待等亭畔路三叉。"
    ]
  },
  {
    "id": "adcfe4db64347a48c8a5299b2c30459a",
    "title": "岁暮杂感十首",
    "authorName": "曾国藩",
    "authorId": "adcfe4db64347a4809b15d482f25f6e3",
    "dynasty": "清",
    "content": [
      "莽莽寒山匝四围，眼穿望不到庭闱。",
      "絮漂江浦无人管，草绿湖南有梦归。",
      "乡思怕听残漏转，逸情欲逐乱云飞。",
      "敬从九烈神君诉，游子于今要换衣。"
    ]
  },
  {
    "id": "adcfe4db64347a48c8a5299bfb2ae495",
    "title": "岁暮杂感十首",
    "authorName": "曾国藩",
    "authorId": "adcfe4db64347a4809b15d482f25f6e3",
    "dynasty": "清",
    "content": [
      "去年此际赋长征，豪气思屠大海鲸。",
      "湖上三更邀月饮，天边万岭挟舟行。",
      "竟将云梦吞如芥，求信君山刬不平。",
      "偏是东皇来去易，又吹草绿满蓬瀛。"
    ]
  },
  {
    "id": "adcfe4db64347a48c8a5299be955a014",
    "title": "岁暮杂感十首",
    "authorName": "曾国藩",
    "authorId": "adcfe4db64347a4809b15d482f25f6e3",
    "dynasty": "清",
    "content": [
      "纷纷节候尽平常，西舍东家底事忙？",
      "十二万年都小劫，七千馀岁亦中殇。",
      "蜉蝣身世知何极，胡蝶梦魂又一场。",
      "少昊笑依情太寡，故堆锦绣富春光。"
    ]
  },
  {
    "id": "adcfe4db64347a48c8a5299b3952f686",
    "title": "岁暮杂感十首",
    "authorName": "曾国藩",
    "authorId": "adcfe4db64347a4809b15d482f25f6e3",
    "dynasty": "清",
    "content": [
      "韶华弹指总悠悠，我到人间首五秋。",
      "自愧望洋迷学海，更无清福住糟邱。",
      "尊前瓦注曾于局，脚底红尘即九州。",
      "自笑此身何处著，笙歌丛里合闲游。"
    ]
  },
  {
    "id": "adcfe4db64347a48c8a5299bbc9a4fb5",
    "title": "岁暮杂感十首",
    "authorName": "曾国藩",
    "authorId": "adcfe4db64347a4809b15d482f25f6e3",
    "dynasty": "清",
    "content": [
      "为臧为否两蹉跎，搔首乾坤踏踏歌。",
      "万事拼同骈拇视，浮生无奈茧丝多。",
      "频年踪迹随波活，大半光阴被墨磨。",
      "匣里龙泉吟不住，问予何日斫蛟鼍。"
    ]
  },
  {
    "id": "adcfe4db64347a48c8a5299b5e9153cb",
    "title": "岁暮杂感十首",
    "authorName": "曾国藩",
    "authorId": "adcfe4db64347a4809b15d482f25f6e3",
    "dynasty": "清",
    "content": [
      "旧雨曾遗尺鲤鱼，经年不报意何如？",
      "自从三益睽违久，学得五君世态疏。",
      "碧树那知离别憾，青灯偏照故人书。",
      "殷勤护惜金炉鸭，香火因缘付与渠。"
    ]
  },
  {
    "id": "adcfe4db64347a48c8a5299b54c0b9c6",
    "title": "岁暮杂感十首",
    "authorName": "曾国藩",
    "authorId": "adcfe4db64347a4809b15d482f25f6e3",
    "dynasty": "清",
    "content": [
      "拟学坡公馈岁诗，花笺何处寄相思？",
      "阳和未老貂先敝，暖气初回鸟竟知。",
      "游子情怀随地远，天家雨露及时施。",
      "小儒莫献升平颂，幸傍龙楼睹上仪。"
    ]
  },
  {
    "id": "adcfe4db64347a48c8a5299b9c4508b9",
    "title": "岁暮杂感十首",
    "authorName": "曾国藩",
    "authorId": "adcfe4db64347a4809b15d482f25f6e3",
    "dynasty": "清",
    "content": [
      "鼕鼕岁鼓走轻雷，竹马儿童彩戏才。",
      "仙仗九重围雾住，宫花一万锁烟开。",
      "迷离佳气从空绕，不断狂香拂面来。",
      "我比春风尤放荡，长安日日聘龙媒。"
    ]
  },
  {
    "id": "adcfe4db64347a48b682ded7ebb22686",
    "title": "次韵何廉昉太守感怀述事十六首",
    "authorName": "曾国藩",
    "authorId": "adcfe4db64347a4809b15d482f25f6e3",
    "dynasty": "清",
    "content": [
      "江雪湖波路几千，壶头归葬事堪怜。",
      "铸金叩叩终何益？",
      "理玉深深不计年。",
      "夜月一钩凉蕙帐，春风十万散榆钱。",
      "神灵甲马如相助，莫造愁人叹逝川。"
    ]
  },
  {
    "id": "adcfe4db64347a48b682ded7e0fcc0d6",
    "title": "次韵何廉昉太守感怀述事十六首",
    "authorName": "曾国藩",
    "authorId": "adcfe4db64347a4809b15d482f25f6e3",
    "dynasty": "清",
    "content": [
      "浔阳江水接天长，良将新词皎雪霜。",
      "半壁东南支柱石，数州立女荐馨香。",
      "竟无音寿追克国，犹有嘉名配武乡。",
      "匹马寸金都谢绝，三明何必数西凉！"
    ]
  },
  {
    "id": "adcfe4db64347a48b682ded7ac604eef",
    "title": "次韵何廉昉太守感怀述事十六首",
    "authorName": "曾国藩",
    "authorId": "adcfe4db64347a4809b15d482f25f6e3",
    "dynasty": "清",
    "content": [
      "山县寒儒守一经，出山姓字各芳馨。",
      "要令天下销兵气，争说湘中聚德星。",
      "旧雨三年精化碧，孤灯五夜眼常青。",
      "书生自有平成量，地脉何曾独效灵！"
    ]
  },
  {
    "id": "adcfe4db64347a48b682ded7913612a0",
    "title": "次韵何廉昉太守感怀述事十六首",
    "authorName": "曾国藩",
    "authorId": "adcfe4db64347a4809b15d482f25f6e3",
    "dynasty": "清",
    "content": [
      "鹤原横霣第三人，鹤唳华亭不复春。",
      "先轸归元何日是？",
      "虞翻相骨本来贫。",
      "科名久滞青云路，身手难扶赤日轮。",
      "十二万年香不灭，从渠捣麝作灰尘。"
    ]
  },
  {
    "id": "adcfe4db64347a48b682ded7ca301bf0",
    "title": "次韵何廉昉太守感怀述事十六首",
    "authorName": "曾国藩",
    "authorId": "adcfe4db64347a4809b15d482f25f6e3",
    "dynasty": "清",
    "content": [
      "钟山祠庙岿然存，凭吊湖湘烈士魂。",
      "马革裹尸男子志，鸾刀祭膟圣明恩。",
      "弓旌夜动神依户，萧鼓春祈福满门。",
      "万世游人应指点，血殷篙眼古时痕。"
    ]
  },
  {
    "id": "adcfe4db64347a48aa471e73219cb368",
    "title": "桂湖五首",
    "authorName": "曾国藩",
    "authorId": "adcfe4db64347a4809b15d482f25f6e3",
    "dynasty": "清",
    "content": [
      "颇忆家山好，去乡兹六年。",
      "此间行乐地，小有洞庭天。"
    ]
  },
  {
    "id": "adcfe4db64347a48aa471e731d57ceb9",
    "title": "桂湖五首",
    "authorName": "曾国藩",
    "authorId": "adcfe4db64347a4809b15d482f25f6e3",
    "dynasty": "清",
    "content": [
      "点缀须人力，招寻信妙缘。",
      "使君殊不俗，把酒竟茫然。"
    ]
  },
  {
    "id": "adcfe4db64347a483de9a75108e201c8",
    "title": "题公牍",
    "authorName": "曾国藩",
    "authorId": "adcfe4db64347a4809b15d482f25f6e3",
    "dynasty": "清",
    "content": [
      "官儿尽大有何荣，字数太多看不清。",
      "减去数行重刻过，留教他日作铭旌。"
    ]
  },
  {
    "id": "adcfe4db64347a48a40068a381adc304",
    "title": "失题四首",
    "authorName": "曾国藩",
    "authorId": "adcfe4db64347a4809b15d482f25f6e3",
    "dynasty": "清",
    "content": [
      "抽得闲身鹤不如，高秋酒熟鞠黄初。",
      "便驱天驷识途马，归钓江乡缩项鱼。",
      "往比已清随毂转，今来身世似舟虚。",
      "不须更说知此早，且喜尘缘尽划除。"
    ]
  },
  {
    "id": "adcfe4db64347a48a40068a3b17b9fc8",
    "title": "失题四首",
    "authorName": "曾国藩",
    "authorId": "adcfe4db64347a4809b15d482f25f6e3",
    "dynasty": "清",
    "content": [
      "蜒雨蛮烟日日催，侧身周望重低徊。",
      "海滨膏血深无极，帐下笠歌自莫哀。",
      "安得贾生时痛哭，可怜杨仆本庸才。",
      "投章欲问茫茫意，何处通天尚有台？"
    ]
  },
  {
    "id": "adcfe4db64347a48a40068a3a90f0db7",
    "title": "失题四首",
    "authorName": "曾国藩",
    "authorId": "adcfe4db64347a4809b15d482f25f6e3",
    "dynasty": "清",
    "content": [
      "金堤旧溃高家堰，复道今年盛昔年。",
      "自古尘沙同浩劫，斯民涂炭岂前缘？",
      "沉江欲祷王尊壁，击揖谁挥祖逖鞭？",
      "大厦正须梁栋拄，先生何事赋归田？"
    ]
  },
  {
    "id": "adcfe4db64347a48a40068a3b781d042",
    "title": "失题四首",
    "authorName": "曾国藩",
    "authorId": "adcfe4db64347a4809b15d482f25f6e3",
    "dynasty": "清",
    "content": [
      "两度归帆溯上流，萧萧落木洞庭秋。",
      "送君此去风前酒，忆我当时月夜舟。",
      "弘景旧居勾曲洞，杜陵新卜烷溪头。",
      "好栽修竹一千亩，更抵人间万户侯。"
    ]
  },
  {
    "id": "adcfe4db64347a482cc9728be0a17a82",
    "title": "乙己春闱谢戴醇士前辈画竹",
    "authorName": "曾国藩",
    "authorId": "adcfe4db64347a4809b15d482f25f6e3",
    "dynasty": "清",
    "content": [
      "余少沦践贫，学书等画漫。",
      "中岁愉太仓，误为金紫绊。",
      "文字虽所攻，浅尝不能半。",
      "迩来又十年，抛弃如土炭。",
      "岂谓选佛场，谬来事襄赞！",
      "列仙盛瀛洲，腰鱼何璀璨！",
      "禁院扃重帐，沉沉窅挂观。",
      "键户无一营，驰笺斗豪翰。",
      "蘸蓝扫秋叶，斯须复堆案。",
      "众雏亦好事，奔命极雨汗。",
      "戴嵩圣云孙，三绝天所叹。",
      "干谒填其庐，铁门说三换。",
      "朅来困棘闱，逢人丐脱腕。",
      "为余写新竹，风筠兀缭乱。",
      "呵壁呼者可，笙采何足算！",
      "我虽不解画，嗜古颇知岸。",
      "但得琴中趣，何必工抑按。",
      "为报青玕玕，微诗庶一粲。"
    ]
  },
  {
    "id": "adcfe4db64347a481dee0fcf2bab554c",
    "title": "又赠筠仙一幅",
    "authorName": "曾国藩",
    "authorId": "adcfe4db64347a4809b15d482f25f6e3",
    "dynasty": "清",
    "content": [
      "人生有乖隔，咫尺成关山。",
      "我心田百转，从来输石顽。",
      "日吞语戴侯，君在张李间。",
      "为君画新竹，幽淡不容攀。",
      "我家双溪上，万竹固沙湾。",
      "凉夜幽篁里，月冷水潺潺。",
      "行携子借隐，鹿豕相往还。",
      "诗名满天地，踪迹混榛菅。"
    ]
  },
  {
    "id": "adcfe4db64347a482aecaba3fa5088f7",
    "title": "小池",
    "authorName": "曾国藩",
    "authorId": "adcfe4db64347a4809b15d482f25f6e3",
    "dynasty": "清",
    "content": [
      "屋后一枯池，夜雨生波澜。",
      "勿言一勺水，会有蛟龙幡。",
      "物理无定资，须臾变众窍。",
      "男儿未盖棺，进取谁能料。"
    ]
  },
  {
    "id": "adcfe4db64347a4885628e70da294439",
    "title": "丁未六月七日考试汉教习试院作二首其一",
    "authorName": "曾国藩",
    "authorId": "adcfe4db64347a4809b15d482f25f6e3",
    "dynasty": "清",
    "content": [
      "潭潭深院鐍扃牢，阙日湿云作郁陶。薄茗何曾解消渴？纤絺便欲等重饱。",
      "高堂燕息尚如此，矮屋蜂屯毋已劳！得失升沉纷满眼，世间人事等牛毛。"
    ]
  },
  {
    "id": "adcfe4db64347a4826c225640ed0f9c0",
    "title": "失题",
    "authorName": "曾国藩",
    "authorId": "adcfe4db64347a4809b15d482f25f6e3",
    "dynasty": "清",
    "content": [
      "西山一夜雨，秋气入庭除。",
      "清晨展书坐，翛然乐有馀。",
      "天宇一何廓，荡荡真吾庐。",
      "熇熇夸毗子，夺隘无旷居。",
      "众鳞争勒潦，鬣耆安得舒！",
      "岂知逃闲寂，放荡得尾闾。",
      "吾乐正如此，君乐复何如？"
    ]
  },
  {
    "id": "adcfe4db64347a48b682ded72eda06b3",
    "title": "次韵何廉昉太守感怀述事十六首",
    "authorName": "曾国藩",
    "authorId": "adcfe4db64347a4809b15d482f25f6e3",
    "dynasty": "清",
    "content": [
      "二月长安春姑归，觚棱回首梦魂飞。",
      "宫鸦掠日槐阴瘦，厩马嘶风柳絮肥。",
      "东阁赐茶双凤阙，西效扈跸九龙旗。",
      "十年苦忆钧天奏，老大真怜未拂农。"
    ]
  },
  {
    "id": "adcfe4db64347a48b682ded7d212cf7b",
    "title": "次韵何廉昉太守感怀述事十六首",
    "authorName": "曾国藩",
    "authorId": "adcfe4db64347a4809b15d482f25f6e3",
    "dynasty": "清",
    "content": [
      "惨淡兵戎春复秋，浊醪谁信造千忧？战场故鬼把新鬼，世事前沤散后沤。",
      "驱逐几同秦失鹿，动势只愧鲁无鸠。何时浩荡轻鸥去？一舸鸱夷得少休。"
    ]
  },
  {
    "id": "adcfe4db64347a48b682ded78d7c0ab0",
    "title": "次韵何廉昉太守感怀述事十六首",
    "authorName": "曾国藩",
    "authorId": "adcfe4db64347a4809b15d482f25f6e3",
    "dynasty": "清",
    "content": [
      "域中哀怨广场开，屈来而还第二回。幻想更无天可问，牢愁宁有地能埋！",
      "秦瓜钩带何人种？社栎支离几日培？大冶最憎金踊跃，那容世界有奇材！"
    ]
  },
  {
    "id": "adcfe4db64347a48e838535d2e499856",
    "title": "里胥",
    "authorName": "曾国藩",
    "authorId": "adcfe4db64347a4809b15d482f25f6e3",
    "dynasty": "清",
    "content": [
      "牛羊忽窜突，村社杂喧虺。昨闻府牒下，今见里胥来。",
      "召募赴戎行，羽檄驰如雷。“后期不汝有，行矣胡迟回！”",
      "老妪捶胸哭，哭声亦何哀！龙钟六十馀，伶什惟一地。",
      "弱小不识事，黄犊母之随。筋力倘可食，或免一家饥。",
      "薄命木足惜，儿去伤永离。老妪泣未阑，老翁跪致辞：“主事亦云棘，妇人那得知！",
      "蝼蚁穴寸土，自荷皇天慈。天威有震叠，小人敢疑猜。",
      "贫者当故汽，富者当输财。便当遣儿去，木劳火急催。",
      "所愧无酒食，与吏佐晨炊。”贫者勉自效，富者更可悲。",
      "隶卒突兀至，诛求百不支。茜茜纨裤子，累累饱鞭笞。",
      "前卒贪如狼，后队健如{赦库}。应募幸脱免，倾荡无涂资。",
      "吁嗟朝廷意，兵以卫民为。守令慎其柄，无使前吏持！",
      "此辈如狐鼠，蓁蓁肆恣睢。聊为遒人徇，敢告良有司。"
    ]
  },
  {
    "id": "adcfe4db64347a4836a86a5bc8b08023",
    "title": "废丘关",
    "authorName": "曾国藩",
    "authorId": "adcfe4db64347a4809b15d482f25f6e3",
    "dynasty": "清",
    "content": [
      "项王西入关，叱咤何雄哉。",
      "鼻息撼山岳，号令如轰雷。",
      "分茅割大地，驾驭英雄才。",
      "六王既立后，三将还西来。",
      "降臣剖符竹，洪度方洞开。",
      "废邱亦善地，百里辟蒿莱。",
      "桓桓章将军，仡仡貔虎材。",
      "奸竖主帷幄，大将终疑猜。",
      "望夷不足惜，此类良可哀。",
      "行人一长叹，万壑悲风回。"
    ]
  },
  {
    "id": "adcfe4db64347a48954337633a15a9a3",
    "title": "雨",
    "authorName": "曾国藩",
    "authorId": "adcfe4db64347a4809b15d482f25f6e3",
    "dynasty": "清",
    "content": [
      "稍稍车尘隔，安闲一闭门。",
      "高歌亦未辍，骤雨方此喧。",
      "宿雾依城静，低云人树昏。",
      "空庭储盛水，容易即江村。"
    ]
  },
  {
    "id": "adcfe4db64347a48f05b479804296242",
    "title": "兹晨",
    "authorName": "曾国藩",
    "authorId": "adcfe4db64347a4809b15d482f25f6e3",
    "dynasty": "清",
    "content": [
      "兹晨何不乐？端念良自尤。自吾有爪觜，半啄匪躬谋。",
      "俯视见后土，仰视见光浮。关门赫婢仆，雄长如诸侯。",
      "专精事羹饭，馀政及干糇。兵后物力绌，平世生齿稠。",
      "人人似我饱，实重黄屋忧。吾皇惕味爽，彼相争前筹。",
      "圣者自危厉，愚者自优游。六哉六合内，人类难等俦。"
    ]
  },
  {
    "id": "adcfe4db64347a48e57c487e060f5b68",
    "title": "送吴荣楷之官浙江三首",
    "authorName": "曾国藩",
    "authorId": "adcfe4db64347a4809b15d482f25f6e3",
    "dynasty": "清",
    "content": [
      "西湖吾未到，梦想若遇之。",
      "荷花夏如海，当春万柳垂。",
      "秋月随潮涌，暮雾天无涯。",
      "三百六十寺，岚翠渺迷离。",
      "君去事幽讨，抉剔发天倪。",
      "馀悭收昔遁，奇赏获新知。",
      "朝餐吸山绿，暮雨张水馆。",
      "寻碑嗅梅蕊，独往无人随。",
      "政成无一事，风流方在兹。",
      "怀抱一如彼，江山复如斯。",
      "此乐可持赠，寄我于首诗。"
    ]
  },
  {
    "id": "adcfe4db64347a48a091e2c2b0afc44e",
    "title": "秋怀诗五首",
    "authorName": "曾国藩",
    "authorId": "adcfe4db64347a4809b15d482f25f6e3",
    "dynasty": "清",
    "content": [
      "大叶下如雨，西风吹我衣。",
      "天地气一肃，回头万事非。",
      "虚舟无抵件，恩怨召杀机。",
      "年年绊物累，俯仰邻诟讥。",
      "终然学黄鹤，浩荡沧溟飞。"
    ]
  },
  {
    "id": "adcfe4db64347a48a091e2c272429023",
    "title": "秋怀诗五首",
    "authorName": "曾国藩",
    "authorId": "adcfe4db64347a4809b15d482f25f6e3",
    "dynasty": "清",
    "content": [
      "吾爱耶夫子，古之三益者。",
      "凿凿攻我瑕，不随世人哑。",
      "薄俗等文章，吾亦事苟且。",
      "赫赫扬子云，末途裂如瓦。",
      "再拜谢援人，斤斧行可舍！"
    ]
  },
  {
    "id": "adcfe4db64347a48a091e2c24adfc08d",
    "title": "秋怀诗五首",
    "authorName": "曾国藩",
    "authorId": "adcfe4db64347a4809b15d482f25f6e3",
    "dynasty": "清",
    "content": [
      "城头昨宵月，今夕亏其圆。",
      "丈夫矜小节，一缺谁复全。",
      "蜗庐抱奇景，高视羲皇前。",
      "苍蝇黦尺璧，江汉难洗蠲。",
      "马融颂西第，今为时所怜。"
    ]
  },
  {
    "id": "adcfe4db64347a48a091e2c2884fb73d",
    "title": "秋怀诗五首",
    "authorName": "曾国藩",
    "authorId": "adcfe4db64347a4809b15d482f25f6e3",
    "dynasty": "清",
    "content": [
      "吾友刘孟容，遗我两好书。",
      "三年不报答，幽怨今何如？",
      "深山间大宝，光气塞州闾。",
      "樊英履坛席，名业箕斗虚。",
      "补天倘无术，不如且荷锄。"
    ]
  },
  {
    "id": "adcfe4db64347a48e57c487ea6a1f1d5",
    "title": "送吴荣楷之官浙江三首",
    "authorName": "曾国藩",
    "authorId": "adcfe4db64347a4809b15d482f25f6e3",
    "dynasty": "清",
    "content": [
      "读书三十年，今来始一试。",
      "自抱轮因材，构厦随所置。",
      "世人苦寒俭，舞袖先择地。",
      "斤削不能迁，罂盎各自器。",
      "君子储百用，多藏如列肆。",
      "深厉与浅揭，所向皆如志。",
      "看本青云主，摩空排健翅。",
      "置之承明庐，枚马当偃帜。",
      "才多厌闲散，翩然去作吏。",
      "方今清华秩，骈拇仅云备。",
      "不如膺专城，张驰从吾意。",
      "观鱼莫结网，网过酷于饵。",
      "治囗莫求多，绪多乱神智。",
      "圣朝沦洽恩，陬噬实渐被。",
      "可怜蚩蚩氓，茕惺还好义。",
      "愿君他弟思，随时劳抚字。"
    ]
  },
  {
    "id": "adcfe4db64347a4819e2274fa57f076c",
    "title": "秋怀其一",
    "authorName": "曾国藩",
    "authorId": "adcfe4db64347a4809b15d482f25f6e3",
    "dynasty": "清",
    "content": [
      "蟋蟀吟西轩，商声方兹始。",
      "小人快一鸣，得时亦如此。",
      "大泽藏蛰龙，严冬卧不起。",
      "明岁泽九州，功成返湫底。",
      "吾道恶多言，喧嚣空复尔。"
    ]
  },
  {
    "id": "adcfe4db64347a48fb0fca08b08d5404",
    "title": "送吴荣楷之官浙江三首其一",
    "authorName": "曾国藩",
    "authorId": "adcfe4db64347a4809b15d482f25f6e3",
    "dynasty": "清",
    "content": [
      "乡闾昔根从，殷勤托诗酒。再来长安道，舟车并携手。",
      "如今弥旷远，脱然绝窠臼。少年尚意气，峥嵘各自担。",
      "风尘饱所谙，苍然皆老丑。激湍亦已平，真气充户牖。",
      "相见无藩篱，洒落真吾友。昨夜秋风来，袅袅凉生柳。",
      "念子当乖离，旁皇如失守。万族各有营，欢聚焉可久！",
      "意趣苟无违，秦趆如左右。后会知何年，今兹有岁在丑。"
    ]
  },
  {
    "id": "adcfe4db64347a48c0a531e3788a437d",
    "title": "莫过竹如",
    "authorName": "曾国藩",
    "authorId": "adcfe4db64347a4809b15d482f25f6e3",
    "dynasty": "清",
    "content": [
      "维摩元未病，子把空复疑。",
      "薄暮还相访，经旬系我思。",
      "深谈四壁静，交道一灯知。",
      "天毕看西下，来归亦未迟。"
    ]
  },
  {
    "id": "adcfe4db64347a48c022944d8644e386",
    "title": "寄弟",
    "authorName": "曾国藩",
    "authorId": "adcfe4db64347a4809b15d482f25f6e3",
    "dynasty": "清",
    "content": [
      "昔我初去家，诸弟各弱小。",
      "阿季髡两髦，觑人眸子缭。",
      "后园偷枣栗，揉升极木沙。",
      "叔也从之求，揖我谓我矫。",
      "分甘一不均，战争在毫秒。",
      "余时轻别离，昂头信一掉。",
      "老弟况童骏，乐多忧愁少。",
      "瞥然成六秋，光明如过鸟。",
      "世味一饱尝，甘心厌茶家。",
      "梦里还乡国，沟徐苦了了。",
      "朝企恒抵昏，夕思或达晓。",
      "君诗忽见慰，回此肝肠绕。",
      "生世非一途，处身贵深窈。",
      "众方奔恬愉，圣贤类悄悄。",
      "二陆盛波张，鹤唳悲江表。",
      "夷齐争三光，岂不在俄殍！",
      "我今寄好语，君其听勿藐！",
      "一愿先知命，再愿耐僻摽。"
    ]
  },
  {
    "id": "adcfe4db64347a48e378b9d652a546ed",
    "title": "丙午初冬寓居报国寺赋诗",
    "authorName": "曾国藩",
    "authorId": "adcfe4db64347a4809b15d482f25f6e3",
    "dynasty": "清",
    "content": [
      "闭门百虑丛忧煎，出门葛蔓相纠缠。",
      "苦被尘埃缚欲死，脱身来此亲僧毡。",
      "老松大槐遮四径，日月为我生光妍。",
      "道人龙钟五十七，黝深碧眼珍珠圆。",
      "烹茶煮饼时劝我，亦有山果堆初筵。",
      "橐驼对座不相管，两家各有无言禅。",
      "皋夔稷契非吾事，休囚饥饱付皇天。"
    ]
  },
  {
    "id": "adcfe4db64347a48e378b9d644b95f24",
    "title": "丙午初冬寓居报国寺赋诗",
    "authorName": "曾国藩",
    "authorId": "adcfe4db64347a4809b15d482f25f6e3",
    "dynasty": "清",
    "content": [
      "去年肺热苦吟呻，今年耳聋百不闻。吾生卅六未全老，蒲柳已与西风邻。",
      "念我识字殊珍少，浅思讵足燔精神。忽忆轩颉初考文，群鬼啼夜天裂晨。",
      "斯高扬马并奸怪，召陵祭酒尤绝伦。段生晚出吾最许，势与二徐争嶙峋。",
      "惜哉数子琢肝肾，凿破醇古趋嚣嚚。书史不是养生物，雕镵例少牢强身。",
      "我今日饮婆娑尚不乐，嗟尔皓首鱼虫人。"
    ]
  },
  {
    "id": "adcfe4db64347a48e378b9d692db1ab2",
    "title": "丙午初冬寓居报国寺赋诗",
    "authorName": "曾国藩",
    "authorId": "adcfe4db64347a4809b15d482f25f6e3",
    "dynasty": "清",
    "content": [
      "长安十月飞繁霜，西风落叶戛金商。",
      "道场隙地一千亩，颓垣破础凄荒荒。",
      "坏塔陂陀野狐噪，华楹漫漶饥鼠忙。",
      "忆昔宪皇兴作日，飞楼涌殿何巍昂。",
      "外家恩泽敌田窭，祖师势要凌侯王。",
      "三百年来变陵谷，龙象孱弱鼪鼯狂。",
      "毗卢阁子今安在，向时铁凤蟠穹苍。",
      "铜驼荆棘古所叹，今我何为独旁皇。",
      "鼻涕垂颐不须管，况问人世沧与桑。"
    ]
  },
  {
    "id": "adcfe4db64347a48e378b9d653e21049",
    "title": "丙午初冬寓居报国寺赋诗",
    "authorName": "曾国藩",
    "authorId": "adcfe4db64347a4809b15d482f25f6e3",
    "dynasty": "清",
    "content": [
      "俗儒阁阁蛙乱鸣，亭林老子初金声。昌平山水委灰烬，可怜孤臣泪纵横。",
      "东西南北辙迹遍，断柯缺斧终无成。独有文章巨眼在，北斗丽天万古明。",
      "声音上溯三皇始，地志欲掩四子名。丈夫立言要须尔，击瓮拊缶乌足鸣。",
      "嗟余孱退昏庸百不力，付与四海刘传莹。"
    ]
  },
  {
    "id": "adcfe4db64347a48e378b9d6036a78c7",
    "title": "丙午初冬寓居报国寺赋诗",
    "authorName": "曾国藩",
    "authorId": "adcfe4db64347a4809b15d482f25f6e3",
    "dynasty": "清",
    "content": [
      "刘郎三十甘蒿莱，荷著书真豪哉。郭生辞我还乡国，东游章贡啖红埃。",
      "跌宕江山要诗句，倾倒怀抱须樽罍。此间颇似酺池寺，但少晁张跫然来。",
      "朝饥夕渴不可解，安得银潢倒落注金杯。"
    ]
  },
  {
    "id": "adcfe4db64347a487914db35a95f1ead",
    "title": "酬李生",
    "authorName": "曾国藩",
    "authorId": "adcfe4db64347a4809b15d482f25f6e3",
    "dynasty": "清",
    "content": [
      "孙生粲粲如刻苕，玉立偕女双琼瑶。同作二乔好夫婿，盛年咳唾千云霄。",
      "蜀山嵯峨蜀江阔，终有畸士光斗杓。文章不是救时物。",
      "扬雄司马乌足骄。男儿万事须尝胆，讵有侥幸呼卢枭。",
      "女曹报国好身手，看我蹉跎已老丑。"
    ]
  },
  {
    "id": "adcfe4db64347a48b52f01853e0c9819",
    "title": "题平谷山庄图",
    "authorName": "曾国藩",
    "authorId": "adcfe4db64347a4809b15d482f25f6e3",
    "dynasty": "清",
    "content": [
      "十年京国蹋朝鼓，九陌黄尘塞肝腑。已分喧嚣侪市估，忽梦归去钓湘烟。",
      "洞庭八月水如天，沙鸥与我抵足眠。醒来依旧马嘶枥，车声隆隆震墙壁。",
      "始知樊笼困羽翼，开图对此好溪山。万重云水一僧间，清辉照我尘里颜。",
      "何日飘然靸芒屦，往寻盘山松下路，买邻来傍羊求住。"
    ]
  },
  {
    "id": "adcfe4db64347a48f3c2ea5dbade8aa3",
    "title": "题彭旭诗集后即送其南归",
    "authorName": "曾国藩",
    "authorId": "adcfe4db64347a4809b15d482f25f6e3",
    "dynasty": "清",
    "content": [
      "日日送归客，情抱难为佳。",
      "老彭复去我，内抚焉所偕。",
      "往予初遇子，睇睐无等侪。",
      "鹰眼回高秋，势不甘尘埃。",
      "自言困乡国，横被口语猜。",
      "绛侯畏牍背，田甲欺死灰。",
      "脱身来洛下，稍摄惊魄回。",
      "风波一震薄，万事何有哉。",
      "雄篇忽枉我，峻句何崔嵬。",
      "险拔肝胆露，忧患才地开。",
      "终然达紫气，幽狱难可埋。",
      "男儿要身在，百忤宁足摧。",
      "临歧不知报，努力乾深杯。"
    ]
  },
  {
    "id": "adcfe4db64347a48f3c2ea5dd7203fe4",
    "title": "题彭旭诗集后即送其南归",
    "authorName": "曾国藩",
    "authorId": "adcfe4db64347a4809b15d482f25f6e3",
    "dynasty": "清",
    "content": [
      "大雅沦正音，筝琶实繁响。",
      "杜韩去千年，摇落吾安放。",
      "涪叟差可人，风骚通肸蛮。",
      "造意追无垠，琢辞辨倔强。",
      "伸文揉作缩，直气摧为枉。",
      "自仆宗涪公，时流颇忻向。",
      "女复扬其波，拓兹疆宇广。",
      "大道辟榛芜，中路生罔两。",
      "孱夫阻半途，老大迷归往。",
      "要当志千里，未宜局寻丈。",
      "古人已茫茫，来者非吾党。",
      "并世求人难，勉旃各慨慷。"
    ]
  },
  {
    "id": "adcfe4db64347a483e59ccc2b963f6ac",
    "title": "太学石鼓歌",
    "authorName": "曾国藩",
    "authorId": "adcfe4db64347a4809b15d482f25f6e3",
    "dynasty": "清",
    "content": [
      "韩公不鸣老坡谢，世间神物霾寒灰。",
      "我来北雍抚石鼓，坐卧其下三徘徊。",
      "周宣秉旄奠八柱，岐阳大狩鞭风雷。",
      "四山罝罦币天布，群后冠带如云来。",
      "东征北伐荡膻秽，方召𠼀𠼀何雄哉！",
      "铭功镌石告无极，欲镇后土康八垓。",
      "自从七国战龙虎，荒荒王迹沦蒿莱。",
      "嬴颠刘蹶六代沸，把酒但劝长星杯。",
      "陈仓流落一千载，霜饕日剥空黄埃。",
      "国子先生老好事，欲比郜鼎珍琼瑰。",
      "东都相公守右辅，始舁泮沼剜苍苔。",
      "五季蜩螗颇星散，司马刺史初重恢。",
      "是时十鼓嗟失一，抛弃不辨何山隈。",
      "博搜民间得异臼，秦关复赎连城回。",
      "宣和天子向儒雅，太清书画千云堆。",
      "诏移此石归汴水，圜桥观听何轰豗。",
      "行填字钩发光怪，照耀艮岳金碧开。",
      "岂知六龙卒北狩，法物曾不禳凶灾。",
      "高车大牛辇万货，填坑咽谷惊三才。",
      "是鼓苍黄亦北徒，重器始此蟠燕台。",
      "道园诗翁主太学，兴举百废扶倾颓。",
      "中门两枨与位置，华楹大栋增崔嵬。",
      "承以砖坛护以槛，清阴四幂连疏槐。",
      "迩来春秋阅五百，光气夜夜腾斗魁。",
      "圣清文明迈巢燧，搜抉书契穷根荄。",
      "从臣技能半史籀，别作新鼓相追陪。",
      "小儒昏钝无所识，得从棫朴备条枚。",
      "细思物理穷显晦，茫茫人事不可推。",
      "作歌聊继二公后，不羞驽蹇随龙媒。"
    ]
  },
  {
    "id": "adcfe4db64347a4878ad657443cfcb6c",
    "title": "题朱伯韩侍御之尊人诗卷手迹",
    "authorName": "曾国藩",
    "authorId": "adcfe4db64347a4809b15d482f25f6e3",
    "dynasty": "清",
    "content": [
      "异时河内初陆梁，谁其御者朱与强。",
      "强公身死剪妖党，殊恩稠叠旌国殇。",
      "朱公墨守一黑子，遮蔽怀卫如苞桑。",
      "时遒岁迈三十载，事过颇忆张睢阳。",
      "吾皇继序录勋伐，诏祀名宦褒忠良。",
      "流芬远韵不可霣，遗墨始此瞻晖光。",
      "诗律欲传杜宗武，风徽略近元漫郎。",
      "公家衮师吾所友，向人缱绻好肝肠。",
      "往时娇养比苕玉，今日柯条还老苍。",
      "谏章九门慑虎豹，文事四海知班扬。",
      "阿季行能亦超趠，轻收科第如掇筐。",
      "永慰老翁山下魄，九原一笑能轩昂。",
      "近闻汴州赤大地，千里涤涤无罂粮。",
      "析骸易子都穷尽，公之旧部亦流亡。",
      "河北枯胔相枕藉，关西寇盗仍披猖。",
      "安得如结且千辈，散布都邑苏痍伤。",
      "摩挲此卷三太息，聊表先正诒方将。"
    ]
  },
  {
    "id": "adcfe4db64347a483b2d8febbdd57f17",
    "title": "题苗先麓寒镫订韵图",
    "authorName": "曾国藩",
    "authorId": "adcfe4db64347a4809b15d482f25f6e3",
    "dynasty": "清",
    "content": [
      "大雅久沦歇，正音委榛芜。",
      "永明肇四声，稍变周汉模。",
      "开皇集八士，牙旷相饰揄。",
      "夜半画刚纪，韵学兹权舆。",
      "承袭一千载，灌莽成康衢。",
      "韩公颇好古，枉啜六经腴。",
      "放者骋游骑，敛者如辕驹。",
      "进退失所恃，不得返皇初。",
      "有宋盛文藻，才老信狂夫。",
      "陈生兴晚明，秉烛照幽墟。",
      "胜广驱除毕，沛下风云趋。",
      "圣清造元音，昆山一鸿儒。",
      "中天悬日月，堂堂烛五书。",
      "上追召陵叟，千载若合符。",
      "斯文有正轨，来者何于于。",
      "江戴扬其波，段孔入其郛。",
      "苗髯最晚出，汇为众说都。",
      "精思屈鬼膝，高论揖唐虞。",
      "鬻熊皎入梦，新火耀天枢。",
      "神光不可熄，长夜一镫孤。",
      "风雪交四壁，焚膏校残书。",
      "人谓髯何惫，髯谓吾自误。",
      "自我与髯友，大海礼间鸥。",
      "时洗筝笛耳，一听秦青讴。",
      "物外有真知，肝鬲助歌歈。",
      "爱髯不忍别，作诗写区区。"
    ]
  },
  {
    "id": "adcfe4db64347a480792d7ed71d18ace",
    "title": "读叠山卖卜研为刘太守题",
    "authorName": "曾国藩",
    "authorId": "adcfe4db64347a4809b15d482f25f6e3",
    "dynasty": "清",
    "content": [
      "青花一片莹寒泉，中有毅魄嫠苍天。",
      "大宋河山沧桑改，孤臣心事金石坚。",
      "当年卖卜建阳市，麻衣血洗流成渊。",
      "吞炭不复容三击，下帘何曾索一钱。",
      "裯父宋父吊鸲鹆，东川西川泣杜鹃。",
      "岂知历劫冰霜后，尚留人世文字缘。",
      "辰阳太守亦可怜，老抱石兄喜欲颠。",
      "三年膜拜悯忠寺，万里携将书画船。",
      "书生痴绝例如此，称先道古口流涎。",
      "不如尧桀两忘去，日摩顽石支头眠。"
    ]
  },
  {
    "id": "adcfe4db6452d5ab503c6f894da92e8d",
    "title": "题画",
    "authorName": "冯云骕",
    "authorId": "adcfe4db6452d5abd1457b72d1457b72",
    "dynasty": "清",
    "content": [
      "轻云漠漠暮烟飞，树色冥蒙暗翠微。",
      "遥见汀洲最深处，一江风雨钓船归。"
    ]
  },
  {
    "id": "adcfe4db6452d5ab4d5e351069ed28db",
    "title": "上元",
    "authorName": "冯云骕",
    "authorId": "adcfe4db6452d5abd1457b72d1457b72",
    "dynasty": "清",
    "content": [
      "击柝边城树影疏，萧条镫火月明初。",
      "上元自昔春如海，谁奏监门郑侠书。"
    ]
  },
  {
    "id": "adcfe4db646b66703ca592e10e68e30f",
    "title": "秋兰",
    "authorName": "王殿森",
    "authorId": "adcfe4db646b6670d1457b72d1457b72",
    "dynasty": "清",
    "content": [
      "闲庭习幽静，清香透书帷。",
      "起视盆中兰，娟娟开一枝。",
      "秋光倏已晚，尔开何独迟。",
      "风声撼林薄，霜痕沾鬓丝。",
      "孤芳孰延赏，知音安可期。",
      "我亦素心人，何时慰幽思。"
    ]
  },
  {
    "id": "adcfe4db64716d42343fee5dab2c96ba",
    "title": "旅病感怀",
    "authorName": "吴梦旭",
    "authorId": "adcfe4db64716d42d1457b72d1457b72",
    "dynasty": "清",
    "content": [
      "冷烟炊饭晚，幽槛负暄迟。",
      "善病常防酒，多愁却废诗。",
      "峥嵘头角在，荏苒岁时移。",
      "自愧逢迎拙，休猜下董帷。"
    ]
  },
  {
    "id": "adcfe4db6484f7f83166eb911295e8e4",
    "title": "龙潭道中雨后同陈小梧詹湘亭赋",
    "authorName": "沈清瑞",
    "authorId": "adcfe4db6484f7f82612aa89d1457b72",
    "dynasty": "清",
    "content": [
      "一雨凉如此，西风吹苎衣。",
      "数萤随露下，独鸟背烟飞。",
      "驿路秋声早，溪桥夜火微。",
      "共投何处宿，隔水叩柴扉。"
    ]
  },
  {
    "id": "adcfe4db6484f7f88f04061a04ff473d",
    "title": "秋月",
    "authorName": "沈清瑞",
    "authorId": "adcfe4db6484f7f82612aa89d1457b72",
    "dynasty": "清",
    "content": [
      "夜色凉于水，风高朔雁还。",
      "长空一片影，吹落万松间。",
      "思妇高楼上，含愁照玉颜。",
      "可怜千里道，何处是秦关。"
    ]
  },
  {
    "id": "adcfe4db6484f7f8522e7f5a4bb1019c",
    "title": "寄陈小梧楚中",
    "authorName": "沈清瑞",
    "authorId": "adcfe4db6484f7f82612aa89d1457b72",
    "dynasty": "清",
    "content": [
      "芳渚东风长蕙荪，知君倚棹过荆门。",
      "云生晚郭连山色，雪尽春江见岸痕。",
      "旧笛梦吹吴地远，新潮愁对楚天昏。",
      "夜分应恨猿吟苦，瞑宿湘南烟水村。"
    ]
  },
  {
    "id": "adcfe4db6484f7f889875c15cdd2805d",
    "title": "呈窦东皋先生",
    "authorName": "沈清瑞",
    "authorId": "adcfe4db6484f7f82612aa89d1457b72",
    "dynasty": "清",
    "content": [
      "昌黎山斗人伦表，六一文章海内名。",
      "末座趋陪容贱子，中朝风雅属先生。",
      "士夸望比龙门峻，吏说官如浙水清。",
      "廿载春风重持节，越江花发待双旌。"
    ]
  },
  {
    "id": "adcfe4db6484f7f869a815b336ae31b9",
    "title": "度缙云岭宿岭下村舍",
    "authorName": "沈清瑞",
    "authorId": "adcfe4db6484f7f82612aa89d1457b72",
    "dynasty": "清",
    "content": [
      "黄龙隘口来，崎岖地险最。",
      "一径青天通，两傍白石碍。",
      "莽莽虎迹深，苍苍树形怪。",
      "倾崖漏斜阳，光照飞鸟背。",
      "迢遥上绝顶，山路狭如带。",
      "舆夫侧足行，二分垂在外。",
      "气促不得喘，十步九倒退。",
      "非意得宽坦，延眺心颇快。",
      "云中辨括州，天外望吴会。",
      "是时天骤寒，林长野风大。",
      "行李落叶中，襁属负与载。",
      "前途黯将夕，暮色起古桧。",
      "投宿竟谁家，荒村隔烟霭。"
    ]
  },
  {
    "id": "adcfe4db648c81a56fcf7847f4943b8e",
    "title": "山居即事",
    "authorName": "吴湘",
    "authorId": "adcfe4db648c81a5d1457b72d1457b72",
    "dynasty": "清",
    "content": [
      "结庐幽境尽堪夸，青嶂疏篱一径斜。",
      "客到茶炉烧木叶，春来柴担斫山花。",
      "白云深处环多岭，绿树丛中只几家。",
      "待到三秋枫似锦，高人亦自爱停车。"
    ]
  },
  {
    "id": "adcfe4db648d216a6356c123cdb216e5",
    "title": "朱柜国大夫祠",
    "authorName": "蒋沄",
    "authorId": "adcfe4db648d216ad1457b72d1457b72",
    "dynasty": "清",
    "content": [
      "叠鼓喧村赛，迎神又送神。",
      "千秋留故里，三代本期民。",
      "燎火原头草，褰裳渡口人。",
      "我寻《循吏传》，再拜荐新蘋。"
    ]
  },
  {
    "id": "adcfe4db648d216a1cebc104e31f3955",
    "title": "黄鹤楼",
    "authorName": "蒋沄",
    "authorId": "adcfe4db648d216ad1457b72d1457b72",
    "dynasty": "清",
    "content": [
      "历尽千秋劫，巍然古鹤楼。",
      "澹烟浮汉市，残日见黄州。",
      "远树云中出，长江天际流。",
      "何人夜吹笛，望远不胜愁。"
    ]
  },
  {
    "id": "adcfe4db648d216af4de3da94f66306e",
    "title": "昆阳怀古",
    "authorName": "蒋沄",
    "authorId": "adcfe4db648d216ad1457b72d1457b72",
    "dynasty": "清",
    "content": [
      "乌鸦压阵阵云黑，百万雄师黯无色。",
      "昆阳城头大雷雨，神兵自天呼杀贼。",
      "虎豹股栗瓦砾飞，弥山蔽野飘降旂。",
      "汉家四七鼎再奠，不阶尺土开神畿。",
      "扫除井蛙驱穴蚁，白水真人赤龙子。",
      "渐台威斗狙诈穷，关中瑞符谶纬起。",
      "平沙废垒古战场，至今豪气犹飞扬。",
      "戍楼呜呜吹画角，夜半西风振林木。"
    ]
  },
  {
    "id": "adcfe4db648d216a33ec7726f691ab22",
    "title": "十七日夜饮适竹西先生过访酒罢同登霭园山麓玩月即景有作",
    "authorName": "蒋沄",
    "authorId": "adcfe4db648d216ad1457b72d1457b72",
    "dynasty": "清",
    "content": [
      "结庐傍崇冈，地僻万籁静。",
      "同好四五辈，杯酒消夜永。",
      "四座尘谈雄，百罚觞正猛。",
      "高人款柴扉，萧然骑从屏。",
      "洗盏乃更酌，拇战迭驰骋。",
      "狂客醉言归，清游兴重整。",
      "中天一轮月，普照下方境。",
      "缓步陪杖履，贾勇陟岫岭。",
      "连山浩无涯，横江微有影。",
      "是时夜将半，凛冽霜华冷。",
      "吠犬寒噤声，惊鸦飞缩颈。",
      "嗟彼尘事喧，更谁逸趣领。",
      "与公期后约，快意抉幽景。"
    ]
  },
  {
    "id": "adcfe4db64946df5000a094aaabb2d6a",
    "title": "壬辰十二月最初以阴雪未作秣陵游予亦膏车不发",
    "authorName": "刘可毅",
    "authorId": "adcfe4db64946df5879f04d59fdb62f9",
    "dynasty": "清",
    "content": [
      "黄子本名士，论交四海多。",
      "轻帆破冢出，瘴疠夕阳多。",
      "斗酒腹犹痛，长途悲作歌。",
      "故乡好风物，相见未蹉跎。"
    ]
  },
  {
    "id": "adcfe4db64946df5000a094a16c59487",
    "title": "壬辰十二月最初以阴雪未作秣陵游予亦膏车不发",
    "authorName": "刘可毅",
    "authorId": "adcfe4db64946df5879f04d59fdb62f9",
    "dynasty": "清",
    "content": [
      "我去瞻园久，三年草又繁。",
      "空廊还纳月，穿树不知门。",
      "白下旧宾主，青衫新弟昆。",
      "与君期岁晚，飞雪傥论文。"
    ]
  },
  {
    "id": "adcfe4db649796cc45b897d7e826bfba",
    "title": "乙卯十月十七日蒙恩赐环口号",
    "authorName": "谢济世",
    "authorId": "adcfe4db649796cc7c4ede33cefab442",
    "dynasty": "清",
    "content": [
      "已分埋沙碛，宁知刷羽翰。",
      "丘山臣罪重，天地主恩宽。",
      "蹀躞新骢马，巍峨旧铁冠。",
      "喜深悲转剧，望阙涕汍澜。"
    ]
  },
  {
    "id": "adcfe4db649796ccb0ed0d492fb663cf",
    "title": "丙午十二月初七日下狱次日得旨发军前效力赎罪感恩述事次东坡狱中寄子由韵寄从弟佩苍实夫",
    "authorName": "谢济世",
    "authorId": "adcfe4db649796cc7c4ede33cefab442",
    "dynasty": "清",
    "content": [
      "严霜初陨陡回春，留得冲锋冒镝身。",
      "纶綍乍传浑似梦，亲朋相庆更为人。",
      "敢愁弓剑趋戎幕，已免锒铛礼狱神。",
      "早晚扶归君莫恸，媻姗勃窣亦前因。"
    ]
  },
  {
    "id": "adcfe4db649796ccb0ed0d49e1eb3ae5",
    "title": "丙午十二月初七日下狱次日得旨发军前效力赎罪感恩述事次东坡狱中寄子由韵寄从弟佩苍实夫",
    "authorName": "谢济世",
    "authorId": "adcfe4db649796cc7c4ede33cefab442",
    "dynasty": "清",
    "content": [
      "尚方借剑心何壮，牌背书辞气渐低。",
      "已分黄泉埋碧血，忽闻丹阙放金鸡。",
      "花看上苑期吾弟，萱树高堂仗老妻。",
      "且脱南冠北庭去，大宛东畔驾兰西。"
    ]
  },
  {
    "id": "adcfe4db649796cc96f1feadc9f9291b",
    "title": "己酉十一月廿七日复蒙圣恩免死释放却寄家书",
    "authorName": "谢济世",
    "authorId": "adcfe4db649796cc7c4ede33cefab442",
    "dynasty": "清",
    "content": [
      "清湘紫塞路茫茫，两地不知谁在亡。",
      "紫塞长征人又在，为传好语到清湘。"
    ]
  },
  {
    "id": "adcfe4db649796cccd77e52bf4cedd98",
    "title": "西征别儿子梦连",
    "authorName": "谢济世",
    "authorId": "adcfe4db649796cc7c4ede33cefab442",
    "dynasty": "清",
    "content": [
      "九门何皇皇，家家度岁忙。",
      "我亦侵星起，辞家赴沙场。",
      "大儿甫八龄，失母依我旁。",
      "见我荷戈戟，长跪牵我裳。",
      "儿愿随爷去，辛苦共爷尝。",
      "拭泪摩儿顶，我儿何不量。",
      "迢迢征戍地，道里六千强。",
      "地远天亦别，夏月飞秋霜。",
      "并死有何益，不如返故乡。",
      "故乡先垄在，种柏已成行。",
      "汝归山有主，庶免樵斤戕。",
      "故乡祖母在，闻信知断肠。",
      "见汝如见我，稍慰门闾望。",
      "故乡遗经在，牙签贮青箱。",
      "趋庭谁课汝，汝自延书香。",
      "故乡先业在，草宅成荒庄。",
      "学书恐误汝，汝好事农桑。",
      "上以供正赋，下以奉高堂。",
      "酒酿三吴白，鸡畜九江黄。",
      "圣主哲且仁，暂戍非久长。",
      "东归傥有信，为我洁壶觞。"
    ]
  },
  {
    "id": "adcfe4db649a3ce58f0183c26189bb8d",
    "title": "过盘山古刹",
    "authorName": "福存",
    "authorId": "adcfe4db649a3ce5d1457b72d1457b72",
    "dynasty": "清",
    "content": [
      "翠微幽远处，樵径接云门。",
      "涧草自霜色，崖花余雪痕。",
      "山空人语寂，树密鸟声繁。",
      "欲访峨嵋老，无由倩野猿。"
    ]
  },
  {
    "id": "adcfe4db649a3ce5a4fec15ac34029ab",
    "title": "秋日过石景山",
    "authorName": "福存",
    "authorId": "adcfe4db649a3ce5d1457b72d1457b72",
    "dynasty": "清",
    "content": [
      "孤峰高插碧云天，涧水无声入小川。",
      "两岸芦花摇白雪，满溪松子落寒烟。",
      "哀猿何事临风急，老衲无心倚石眠。",
      "嗟我尘缘犹未了，马蹄闲踏自年年。"
    ]
  },
  {
    "id": "adcfe4db64aba60f4c8b3d3100c6d4f5",
    "title": "清江道中",
    "authorName": "许珏",
    "authorId": "adcfe4db64aba60fd1457b72d1457b72",
    "dynasty": "清",
    "content": [
      "静居忽不乐，揽辔出风尘。",
      "生世逢明圣，安闲愧此身。",
      "请缨行有日，橐笔且依人。",
      "四海男儿志，驰驱岂为贫。"
    ]
  },
  {
    "id": "adcfe4db64aba60f4c8b3d315f21df60",
    "title": "清江道中",
    "authorName": "许珏",
    "authorId": "adcfe4db64aba60fd1457b72d1457b72",
    "dynasty": "清",
    "content": [
      "春宵苦不寐，破晓上征车。",
      "野旷天垂幕，河乾地卷沙。",
      "绯桃十数树，绿柳两三家。",
      "何必江南好，天涯揽物华。"
    ]
  },
  {
    "id": "adcfe4db64aba60f70dd889d0d9868b8",
    "title": "汾州道中",
    "authorName": "许珏",
    "authorId": "adcfe4db64aba60fd1457b72d1457b72",
    "dynasty": "清",
    "content": [
      "劫后哀鸿喑不鸣，天涯极目泪纵横。",
      "山经积旱春无色，河咽残冰夜有声。",
      "万里轮蹄消白日，几人肝胆为苍生。",
      "蹉跎未遂澄清志，何日驰驱报圣明？"
    ]
  },
  {
    "id": "adcfe4db64aba60f562ca91f823a1c72",
    "title": "谒范文正公祠",
    "authorName": "许珏",
    "authorId": "adcfe4db64aba60fd1457b72d1457b72",
    "dynasty": "清",
    "content": [
      "贫儒困韦布，郁郁不可居。",
      "所见祇利名，得志将何如。",
      "人生发未燥，入塾诵诗书。",
      "道通天地人，识岂囿一隅。",
      "举世病饥溺，拯之在吾徒。",
      "伟哉文正公，志量世所无。",
      "伏处怀庙堂，宦达忧江湖。",
      "立朝三十年，寒素如其初。",
      "禄入赡同宗，身外无赢馀。",
      "世儒不自奋，观之徒嗟吁。",
      "我来谒公祠，再拜立斯须。",
      "愿言式高风，永为学士模。"
    ]
  },
  {
    "id": "adcfe4db64aba60fa3e8a1bf8e353873",
    "title": "早行有感",
    "authorName": "许珏",
    "authorId": "adcfe4db64aba60fd1457b72d1457b72",
    "dynasty": "清",
    "content": [
      "生年三十四，未尝离庭闱。",
      "四年游虞山，间月辄一归。",
      "我母生我晚，拊我如婴儿。",
      "饮食必加询，冷暖为护持。",
      "一从出门来，水陆疲奔驰。",
      "水行畏风波，陆行苦崎岖。",
      "夜半坐车辕，冷露湿衣裾。",
      "驱蹇入水中，月黑流声嘶。",
      "深浅不可辨，呼吸蹈危机。",
      "日午行未息，面汗皆尘缁。",
      "欲饮不得饮，忍饥不言饥。",
      "傥体慈亲心，见此将何如。",
      "日暮暂解装，挑镫作家书。",
      "儿行皆坦途，儿安母勿虞。"
    ]
  },
  {
    "id": "adcfe4db64ac86255bd62106d65dfa2e",
    "title": "乞种山茶花示萧大令",
    "authorName": "孙思奋",
    "authorId": "adcfe4db64ac8625d1457b72d1457b72",
    "dynasty": "清",
    "content": [
      "细雨如烟荡曲尘，山茶新乞自东邻。",
      "十年树木归吾辈，百岁看花待后人。",
      "幽干能贞存晚计，名心未死托芳春。",
      "何当永作升平想，薪木无他日月仁。"
    ]
  },
  {
    "id": "adcfe4db64ac86257d153767283f43fc",
    "title": "初月",
    "authorName": "孙思奋",
    "authorId": "adcfe4db64ac8625d1457b72d1457b72",
    "dynasty": "清",
    "content": [
      "昏黄渐翳风林色，树杪明星耿欲光。",
      "稍觉倾愁在何汉，略随残吹下城墙。",
      "忧时天意春无信，绝塞军声夜有霜。",
      "独向清宵悲宿府，晚来砧杵动苍茫。"
    ]
  },
  {
    "id": "adcfe4db64ac8625c8cb7106581b3f7a",
    "title": "释梦示桂秀才",
    "authorName": "孙思奋",
    "authorId": "adcfe4db64ac8625d1457b72d1457b72",
    "dynasty": "清",
    "content": [
      "至人不遗物，神定物自遗。",
      "纷然六凿内，一与神委蛇。",
      "原澄万汇见，妖眹相纷披。",
      "天人晚交午，忧患生龟蓍。",
      "魔魇何足凭，水魅山有魑。",
      "我梦若堂府，百怪堂下驰。",
      "炼我定中力，神胜妖自疲。",
      "惧德不虑患，逐物圣所嗤。",
      "夫子定者流，颇怪含嗟咨。",
      "子心良足闵，同此离家悲。",
      "我有一樽酒，媵此五字诗。",
      "不为爱酬酢，劳苦聊娱嬉。",
      "神全气自王，理极天根移。",
      "倒床失思议，归梦章江湄。",
      "忧喜两无用，惟有春熙熙。"
    ]
  },
  {
    "id": "adcfe4db64c2f6bd5bf1587685fc8561",
    "title": "题吴桐云同年出山海关图",
    "authorName": "李鸿裔",
    "authorId": "adcfe4db64c2f6bde0ab531ed523773c",
    "dynasty": "清",
    "content": [
      "一笑囊书出汉关，医闾北镇海东环。",
      "雄边鼓吹腾三辅，奇句弓衣绣百蛮。",
      "夜雪毡庐玄菟郡，夕阳驼背老鸦山。",
      "时危地险思周历，仗剑输君独往还。"
    ]
  },
  {
    "id": "adcfe4db64c2f6bd5bf15876c38feb69",
    "title": "题吴桐云同年出山海关图",
    "authorName": "李鸿裔",
    "authorId": "adcfe4db64c2f6bde0ab531ed523773c",
    "dynasty": "清",
    "content": [
      "李陵台北晾鹰台，秋到居庸万壑哀。",
      "九月出关驴背冷，十年回首雁声来。",
      "中原戈马犹前日，边塞风云岂异才。",
      "掷画还君三叹息，陪都天仗泣龙媒。"
    ]
  },
  {
    "id": "adcfe4db64c2f6bd2f14e9e02c3b9345",
    "title": "和黎伯庸夜雨书怀之作",
    "authorName": "李鸿裔",
    "authorId": "adcfe4db64c2f6bde0ab531ed523773c",
    "dynasty": "清",
    "content": [
      "春明门内郘亭诗，短簿风流梦想之。",
      "霜菊上肩螯在手，去年十月见君时。"
    ]
  },
  {
    "id": "adcfe4db64c2f6bd2f14e9e0ec4cce43",
    "title": "和黎伯庸夜雨书怀之作",
    "authorName": "李鸿裔",
    "authorId": "adcfe4db64c2f6bde0ab531ed523773c",
    "dynasty": "清",
    "content": [
      "居然春饼上秋筵，况有霜花照晚天。",
      "唤起黄州三月梦，孤城斜日断炊烟。"
    ]
  },
  {
    "id": "adcfe4db64c2f6bd485ad6a214594ed3",
    "title": "高碧湄同年春间谒选入都取道阊门流连旬日盛称铜盘吴叟之为人心向往之道远莫致乃不浃月而余已与吴叟见于金陵碧湄邮书坚余引退之约亦适由济南递至赋此答之并呈铜盘即用湘乡相侯赠吴叟诗原韵",
    "authorName": "李鸿裔",
    "authorId": "adcfe4db64c2f6bde0ab531ed523773c",
    "dynasty": "清",
    "content": [
      "重帘漏月光如𥳧，风檐椽烛高花摧。",
      "故人贻我济城牍，夜窗忽卷明湖来。",
      "流光一别两晦朔，计程已踏天街槐。",
      "朝骖夕秣无恙否，九畿铁骑方排豗。",
      "十年不听东华钥，觚棱回首云山乖。",
      "主恩未报涓与埃，壮心俱化尘与灰。",
      "夜眠仰屋见星斗，常惧鬼瞰天为灾。",
      "拂衣去闭江上宅，空庭卧病生荒莱。",
      "愿子早除吏部选，摩搔鳏寡如婴孩。",
      "疵疠不生民气乐，河无渡虎山无豺。",
      "匡山昔日读书处，政成盍日还归哉。",
      "洞庭黏天四无壁，荡荡鸥鸟忘惊猜。",
      "美人独处轩辕台，老而不嫁青春隤。",
      "子昔见之君山隈，暮天鼓瑟猿啼哀。",
      "我欲从之不得往，四方上下弥云霾。",
      "翩然一舸冶城下，浪花如雪春江皑。",
      "青溪白石忽相遇，拍肩劝我流霞杯。",
      "作书报子寄京国，瑶光正对钩陈开。",
      "美人若佐商周业，方驾有娀追有邰。"
    ]
  },
  {
    "id": "adcfe4db64c64d222658badb89c16069",
    "title": "依韵酬高大伯敦兼简许六仙屏",
    "authorName": "吴坤修",
    "authorId": "adcfe4db64c64d22faacbcd52f25f6e3",
    "dynasty": "清",
    "content": [
      "百战惨何极，藐躬当劫余。",
      "苍黄事戎马，寂寞置琴书。",
      "泪为群黎洒，家无担石储。",
      "自知狂足哂，举世可容予。"
    ]
  },
  {
    "id": "adcfe4db64c64d222658badbb94f839b",
    "title": "依韵酬高大伯敦兼简许六仙屏",
    "authorName": "吴坤修",
    "authorId": "adcfe4db64c64d22faacbcd52f25f6e3",
    "dynasty": "清",
    "content": [
      "风义真高古，逢君笑口开。",
      "俗尘随地是，清气扑人来。",
      "白社同携酒，黄金更筑台。",
      "斯文仗维系，珍重出群才。"
    ]
  },
  {
    "id": "adcfe4db64c64d222658badbb7ac3096",
    "title": "依韵酬高大伯敦兼简许六仙屏",
    "authorName": "吴坤修",
    "authorId": "adcfe4db64c64d22faacbcd52f25f6e3",
    "dynasty": "清",
    "content": [
      "吾爱许夫子，传家守一经。",
      "虚心师绿竹，健翮振苍冥。",
      "车笠盟如水，干戈鬓欲星。",
      "故乡尚烽火，何忍向南溟。"
    ]
  },
  {
    "id": "adcfe4db64c64d2256869f28cc5bd313",
    "title": "答王戎部孝凤见寄",
    "authorName": "吴坤修",
    "authorId": "adcfe4db64c64d22faacbcd52f25f6e3",
    "dynasty": "清",
    "content": [
      "别去惟余两鬓皤，离怀可奈故人何。",
      "不堪万里飘零甚，况值中年感慨多。",
      "夜雨几时同把酒，朔风今日尚横戈。",
      "千秋独羡鸱夷子，一舸偏能访苎萝。"
    ]
  },
  {
    "id": "adcfe4db64c64d2208221a0918d66dfe",
    "title": "再过马当",
    "authorName": "吴坤修",
    "authorId": "adcfe4db64c64d22faacbcd52f25f6e3",
    "dynasty": "清",
    "content": [
      "南州久矣无高阁，江上诗人今又还。",
      "借一帆风无用处，掀髯空对马当山。"
    ]
  },
  {
    "id": "adcfe4db64cadc534e42240b940c9340",
    "title": "春日有怀",
    "authorName": "吴以諴",
    "authorId": "adcfe4db64cadc53d1457b72d1457b72",
    "dynasty": "清",
    "content": [
      "江南犹是旧芳菲，薄醉心惊景物非。",
      "三楚暮楼人独立，六朝芳草燕初飞。",
      "苍茫云树迷归鸟，迢递关山怅夕晖。",
      "记得石城挥泪别，桂花时节雨霏霏。"
    ]
  },
  {
    "id": "adcfe4db64cadc530285f4514c5743cb",
    "title": "准阴鹳鹤楼题壁",
    "authorName": "吴以諴",
    "authorId": "adcfe4db64cadc53d1457b72d1457b72",
    "dynasty": "清",
    "content": [
      "金陵重镇拥貔貅，谁总戎机出上流。",
      "一夜西风沈铁锁，中原南顾缺金瓯。",
      "矢亡志士空呕血，巷战将军有断头。",
      "斗大一城磐石固，燃犀温峤在秦州。"
    ]
  },
  {
    "id": "adcfe4db64cadc530285f45196dd8702",
    "title": "准阴鹳鹤楼题壁",
    "authorName": "吴以諴",
    "authorId": "adcfe4db64cadc53d1457b72d1457b72",
    "dynasty": "清",
    "content": [
      "台树笙歌尚广陵，和戎故智恃金缯。",
      "但期弱肉能驯虎，不信愁眸未化鹰。",
      "白首元戎抛甲仗，青衿胄子泣刀绳。",
      "蜀冈梅岭行营地，欲赋《芜城》百感增。"
    ]
  },
  {
    "id": "adcfe4db64cadc53466dda1fef9ddf62",
    "title": "书东坡谪岭南诸诗卷后",
    "authorName": "吴以諴",
    "authorId": "adcfe4db64cadc53d1457b72d1457b72",
    "dynasty": "清",
    "content": [
      "东坡谪岭南，山居事事好。",
      "种茶及春阴，撷菜待秋杪。",
      "酿桂既可饮，煮葵亦足饱。",
      "无事闭门居，睡美或忘晓。",
      "问公何能尔，心定境不扰。",
      "乃知圣贤徒，穷达能自保。",
      "惟有主恩厚，报称恐不早。",
      "登高望中原，云山乱窈窕。",
      "谁怜老兄弟，弃置天南道。",
      "怨尤亦何有，箕贝任群小。",
      "诗酒得天真，山海遂幽讨。",
      "应笑柳柳州，歌诗徒懊恼。"
    ]
  },
  {
    "id": "adcfe4db64cadc53cf43b3fbe8e329f9",
    "title": "观黄淮交汇粮艘竞渡感而有作",
    "authorName": "吴以諴",
    "authorId": "adcfe4db64cadc53d1457b72d1457b72",
    "dynasty": "清",
    "content": [
      "黄河如山挟沙走，清淮雪浪殷雷吼。白日风雨斗两龙，涛声五月清河口。",
      "小舟飘忽若凫鹜，大船嵬㞦如山岳。若鸦衔尾车接轴，北人腾笑南人哭。",
      "突然一掷如破竹，粟米流脂膏鱼腹。洪湖之水高于镇，淮堂铜柱剥落无。",
      "灵光山河七十二流注，何汪洋，石塘二百里，域水以为殃。",
      "风狂雨骤向昏黑，欲上不上船头裂，欲退不退船尾折。",
      "千夫力尽指流血，一唱督护心断绝。吾闻平江伯，经始资良策。",
      "孤悬三千里，引漕济军国。往者湖决十三堡，千里淮扬急如扫。",
      "借黄济运非良图，广川往往遵长途。海上巨鱼作人立，飓风骇浪迷方隅。",
      "仓卒可一不可再，策非万全良可虞。忆昔圣祖与神宗，翠华巡幸车书同。",
      "赞牲沈璧礼数崇，敬天勤民亮天工。天开引河辟洪蒙，汴泗交流泾渭通。",
      "浊河清济贯当中，万艘徐引洪涛风。冯夷河伯来效忠，丰碑大书留禹功。",
      "佐者靳张数钜公，蒸尝百世铭鼎钟。河清作颂声摩空，千秋万岁歌年丰。"
    ]
  },
  {
    "id": "adcfe4db64e626dbf393463c7f71ca84",
    "title": "旅次",
    "authorName": "多隆阿",
    "authorId": "adcfe4db64e626dbf5c3dd75d072677d",
    "dynasty": "清",
    "content": [
      "宿鸟归巢际，行踪暂驻时。",
      "人忙问夜屡，鸡懒报更迟。",
      "起视马刍尽，仰观斗柄移。",
      "征车急就路，好鸟唤高枝。"
    ]
  },
  {
    "id": "adcfe4db64e626db9ba5517d30996f4e",
    "title": "客久",
    "authorName": "多隆阿",
    "authorId": "adcfe4db64e626dbf5c3dd75d072677d",
    "dynasty": "清",
    "content": [
      "客久思乡切，行装整束频。",
      "言归三月暮，又负一年春。",
      "野草馋征马，山花媚路人。",
      "计途分远近，历历望城闉。"
    ]
  },
  {
    "id": "adcfe4db64e626dba1ec50afb33fecf7",
    "title": "遇雨",
    "authorName": "多隆阿",
    "authorId": "adcfe4db64e626dbf5c3dd75d072677d",
    "dynasty": "清",
    "content": [
      "忽唱骊驹曲，归心已往还。",
      "行旌辞野店，风信过前湾。",
      "急雨鸣深树，浓云补断山。",
      "泥黏车马滞，世路总多艰。"
    ]
  },
  {
    "id": "adcfe4db64e626db0c531f3d7a1d2122",
    "title": "书院夜话",
    "authorName": "多隆阿",
    "authorId": "adcfe4db64e626dbf5c3dd75d072677d",
    "dynasty": "清",
    "content": [
      "烧残银烛冷，兀坐小楼东。",
      "人话三更雨，秋吟一夜风。",
      "谈深欲忘象，客久羡归鸿。",
      "借问萧斋里，乡心若个同。"
    ]
  },
  {
    "id": "adcfe4db64e626db1bbe66557c3edd05",
    "title": "秋游",
    "authorName": "多隆阿",
    "authorId": "adcfe4db64e626dbf5c3dd75d072677d",
    "dynasty": "清",
    "content": [
      "顿觉林泉好，闲游异俗尘。",
      "顽童寻熟果，野犬吠生人。",
      "露重秋光老，农忙里俗淳。",
      "迂疏见成性，那敢说经纶。"
    ]
  },
  {
    "id": "adcfe4db64e626db1bbe665566688e45",
    "title": "秋游",
    "authorName": "多隆阿",
    "authorId": "adcfe4db64e626dbf5c3dd75d072677d",
    "dynasty": "清",
    "content": [
      "浅溪斜拗路，老树半藏村。",
      "积稻都成幄，编柴可当门。",
      "悬流春石罅，落叶匿云根。",
      "三两农人坐，闲将米价论。"
    ]
  },
  {
    "id": "adcfe4db64e626db1bbe6655b9da464a",
    "title": "秋游",
    "authorName": "多隆阿",
    "authorId": "adcfe4db64e626dbf5c3dd75d072677d",
    "dynasty": "清",
    "content": [
      "秋游心倍爽，况复值霜晴。",
      "山好能医俗，才微敢钓名。",
      "闻人论菽麦，访友叩柴荆。",
      "老树多乾叶，因风作雨声。"
    ]
  },
  {
    "id": "adcfe4db64e626db1bbe66553e0b6eed",
    "title": "秋游",
    "authorName": "多隆阿",
    "authorId": "adcfe4db64e626dbf5c3dd75d072677d",
    "dynasty": "清",
    "content": [
      "倦倚松亭下，秋烟锁四围。",
      "牛闲当路卧，雕健逆风飞。",
      "渔傍白芦泊，樵肩黄叶归。",
      "丁东时入耳，何处捣寒衣。"
    ]
  },
  {
    "id": "adcfe4db64e626dbdbe599296321c5dd",
    "title": "村居",
    "authorName": "多隆阿",
    "authorId": "adcfe4db64e626dbf5c3dd75d072677d",
    "dynasty": "清",
    "content": [
      "好鸟唤前溪，春晴雨一犁。",
      "岸裁新水曲，云割乱峰齐。",
      "叶碧禾盈亩，花黄菜满畦。",
      "去年送人处，依旧草萋萋。"
    ]
  },
  {
    "id": "adcfe4db64e626dbdbe5992966ee9c3f",
    "title": "村居",
    "authorName": "多隆阿",
    "authorId": "adcfe4db64e626dbf5c3dd75d072677d",
    "dynasty": "清",
    "content": [
      "差觉强人意，门前过客稀。",
      "风和舒菜甲，雨小养苔衣。",
      "山静云偏出，园荒草转肥。",
      "邻家呼午饭，野老荷锄归。"
    ]
  },
  {
    "id": "adcfe4db64e626dbdbe59929fdc24d1e",
    "title": "村居",
    "authorName": "多隆阿",
    "authorId": "adcfe4db64e626dbf5c3dd75d072677d",
    "dynasty": "清",
    "content": [
      "古木阴如幄，新茶叶坼旗。",
      "燕忙穿树急，蜂醉出花迟。",
      "村景皆成画，农歌半类诗。",
      "不知三两叟，携杖欲何之。"
    ]
  },
  {
    "id": "adcfe4db64e626dbdbe59929760fa86d",
    "title": "村居",
    "authorName": "多隆阿",
    "authorId": "adcfe4db64e626dbf5c3dd75d072677d",
    "dynasty": "清",
    "content": [
      "行行桃李树，著意厚培栽。",
      "地冷逢春晚，花迟入夏开。",
      "蝶随狂絮去，莺送好音来。",
      "我自闲观水，沙鸥莫浪猜。"
    ]
  },
  {
    "id": "adcfe4db64e626db233e2e472a0c38c4",
    "title": "春日杂兴",
    "authorName": "多隆阿",
    "authorId": "adcfe4db64e626dbf5c3dd75d072677d",
    "dynasty": "清",
    "content": [
      "物性宜探索，闲从静里求。",
      "风和知燕喜，雨暴替花愁。",
      "冈凸沙旋走，田凹水聚流。",
      "友人云树隔，怅望意悠悠。"
    ]
  },
  {
    "id": "adcfe4db64e626dbef3b430b6cd96e42",
    "title": "夜宿枣林",
    "authorName": "多隆阿",
    "authorId": "adcfe4db64e626dbf5c3dd75d072677d",
    "dynasty": "清",
    "content": [
      "旅馆无人识，幽怀只自知。",
      "孤灯听雨夜，小坐忆家时。",
      "点碎敲阶急，衾凉入梦迟。",
      "驿亭街上柳，一一发新枝。"
    ]
  },
  {
    "id": "adcfe4db64e626db2c0e80b10737ef16",
    "title": "抵家偶成",
    "authorName": "多隆阿",
    "authorId": "adcfe4db64e626dbf5c3dd75d072677d",
    "dynasty": "清",
    "content": [
      "才系紫骝马，随敲白板扉。",
      "一堂人尽喜，千里客初归。",
      "泉水烹茶馥，河鱼入馔肥。",
      "门前秋尚浅，杨柳似依依。"
    ]
  },
  {
    "id": "adcfe4db64e626dbb55b5e4e00a497c9",
    "title": "出省感事",
    "authorName": "多隆阿",
    "authorId": "adcfe4db64e626dbf5c3dd75d072677d",
    "dynasty": "清",
    "content": [
      "征鞭遥指客匆匆，三叠阳关曲未终。",
      "在道惟依识途马，此生原似印泥鸿。",
      "姑留冷面辞春酒，敢把冰心告夏虫。",
      "借问高翔千仞凤，待时可许信天翁。"
    ]
  },
  {
    "id": "adcfe4db64e626dbb55b5e4e00be93c4",
    "title": "出省感事",
    "authorName": "多隆阿",
    "authorId": "adcfe4db64e626dbf5c3dd75d072677d",
    "dynasty": "清",
    "content": [
      "策马频催薄笨车，夕阳隐隐半天霞。",
      "依人我亦堂前燕，见小谁非井底蛙。",
      "牵惹馀情惟岸柳，勾留客子剩山花。",
      "知心独有中宵梦，夜夜催予速到家。"
    ]
  },
  {
    "id": "adcfe4db64e626dba8736f48020efe28",
    "title": "桃花扇传奇题词",
    "authorName": "多隆阿",
    "authorId": "adcfe4db64e626dbf5c3dd75d072677d",
    "dynasty": "清",
    "content": [
      "水逝花残旧迹无，闲金剩粉半模糊。",
      "芸亭老子多情甚，演出南朝士女图。"
    ]
  },
  {
    "id": "adcfe4db64e626dba8736f48fec4465f",
    "title": "桃花扇传奇题词",
    "authorName": "多隆阿",
    "authorId": "adcfe4db64e626dbf5c3dd75d072677d",
    "dynasty": "清",
    "content": [
      "绮楼深贮海棠娇，轻拍玉牙按玉箫。",
      "一阕新声君一笑，六朝灰烬又南朝。"
    ]
  },
  {
    "id": "adcfe4db64e626dba8736f48f71f4d21",
    "title": "桃花扇传奇题词",
    "authorName": "多隆阿",
    "authorId": "adcfe4db64e626dbf5c3dd75d072677d",
    "dynasty": "清",
    "content": [
      "赤眉求印扰天街，甲马森森剑戟排。",
      "十里烟花遭劫火，惟馀明月照秦淮。"
    ]
  },
  {
    "id": "adcfe4db64e626dba8736f4877b9ecc7",
    "title": "桃花扇传奇题词",
    "authorName": "多隆阿",
    "authorId": "adcfe4db64e626dbf5c3dd75d072677d",
    "dynasty": "清",
    "content": [
      "滚滚长江铁锁开，吴姬越女下歌台。",
      "春灯可是中兴乐，召得干戈遍地来。"
    ]
  },
  {
    "id": "adcfe4db64e626dba8736f48426f0c72",
    "title": "桃花扇传奇题词",
    "authorName": "多隆阿",
    "authorId": "adcfe4db64e626dbf5c3dd75d072677d",
    "dynasty": "清",
    "content": [
      "衰草寒烟古渡头，渔人悲唱秣陵秋。",
      "无情最是秦淮水，犹与前朝一样流。"
    ]
  },
  {
    "id": "adcfe4db64e626dba8736f4842cd1505",
    "title": "桃花扇传奇题词",
    "authorName": "多隆阿",
    "authorId": "adcfe4db64e626dbf5c3dd75d072677d",
    "dynasty": "清",
    "content": [
      "媚香楼畔草萋萋，树自成阴鸟自啼。",
      "一曲江南十斛泪，桥人重到画桥西。"
    ]
  },
  {
    "id": "adcfe4db64e626dba2d699208e43649b",
    "title": "即事",
    "authorName": "多隆阿",
    "authorId": "adcfe4db64e626dbf5c3dd75d072677d",
    "dynasty": "清",
    "content": [
      "鸟雀暮归树，牛羊暮归村。",
      "游子方驻马，阿母正倚门。",
      "斗然见儿面，喜极泪沾巾。",
      "谓得汝病信，忧集忘饔飧。",
      "旅处纵云顺，怀乡犹苦辛。",
      "况乃值坎壈，郁郁倍伤身。",
      "鸿信既濡滞，鲤书复沈沦。",
      "望汝如望岁，从朝望至昏。"
    ]
  },
  {
    "id": "adcfe4db64e626dba2d6992005fdcb25",
    "title": "即事",
    "authorName": "多隆阿",
    "authorId": "adcfe4db64e626dbf5c3dd75d072677d",
    "dynasty": "清",
    "content": [
      "半日犹蹙眉，此际眉忽展。",
      "欢喜容愉愉，诘问情款款。",
      "药饵需人煎，谁与尔相伴。",
      "安否有人看，谁与尔相善。",
      "尔衣或单寒，尔运亦屯蹇。",
      "一一诉根原，烛昏花再剪。",
      "出门望星天，斗柄已东转。",
      "昨宵觉夜长，今宵觉夜短。"
    ]
  },
  {
    "id": "adcfe4db64e626dba2d699207126cb57",
    "title": "即事",
    "authorName": "多隆阿",
    "authorId": "adcfe4db64e626dbf5c3dd75d072677d",
    "dynasty": "清",
    "content": [
      "来朝命庖厨，割鸡与炊稻。",
      "菜汋腌菘芹，果陈乾梨枣。",
      "烹饪虽未精，适口即为宝。",
      "外乡饫肥甘，岂如乡味好。",
      "健胃复和脾，毋使颜色槁。",
      "忆昔汝未归，触目总烦恼。",
      "烦恼日益加，鬓发日益老。",
      "汝久客异乡，身体须善保。"
    ]
  },
  {
    "id": "adcfe4db64e626dba2d699206bb3523f",
    "title": "即事",
    "authorName": "多隆阿",
    "authorId": "adcfe4db64e626dbf5c3dd75d072677d",
    "dynasty": "清",
    "content": [
      "生聚谁不喜，生离谁不忧。",
      "宜知离与聚，亦各有其由。",
      "守株终无益，而令岁月偷。",
      "何如越乡国，负笈事远游。",
      "亲师并取友，三益须兼收。",
      "子果能循此，我亦弗多求。",
      "远游必有方，古人善为谋。",
      "家书频相寄，鱼雁莫勾留。"
    ]
  },
  {
    "id": "adcfe4db64e626db21b7282c2b21a1a1",
    "title": "四围峰峦秀峛崺翠屏长中有读书人结庐山之阳笺注搜毛郑典谟溯虞唐敢道知希贵惟恐学业荒相彼幽谷兰无言只自芳",
    "authorName": "多隆阿",
    "authorId": "adcfe4db64e626dbf5c3dd75d072677d",
    "dynasty": "清",
    "content": [
      "古人重实学，今人盗虚声。",
      "窃取糟粕馀，富贵博恩荣。",
      "衣锦夸闾里，策肥动公卿。",
      "譬如三春花，转瞬萎荒城。",
      "岂知松与柏，终古性常贞。"
    ]
  },
  {
    "id": "adcfe4db64e626db21b7282cd8ddabfd",
    "title": "四围峰峦秀峛崺翠屏长中有读书人结庐山之阳笺注搜毛郑典谟溯虞唐敢道知希贵惟恐学业荒相彼幽谷兰无言只自芳",
    "authorName": "多隆阿",
    "authorId": "adcfe4db64e626dbf5c3dd75d072677d",
    "dynasty": "清",
    "content": [
      "鹏抟万里风，乃贻鸴鸠笑。",
      "士拓万古胸，乃致庸俗诮。",
      "曲高和者稀，谁解宫商妙。",
      "守志须益坚，切莫投时好。",
      "人言何足凭，登高发远啸。"
    ]
  },
  {
    "id": "adcfe4db64e626db21b7282c5811d83d",
    "title": "四围峰峦秀峛崺翠屏长中有读书人结庐山之阳笺注搜毛郑典谟溯虞唐敢道知希贵惟恐学业荒相彼幽谷兰无言只自芳",
    "authorName": "多隆阿",
    "authorId": "adcfe4db64e626dbf5c3dd75d072677d",
    "dynasty": "清",
    "content": [
      "南山有松柏，郁郁百千寻。",
      "云中耸干直，岭上结根深。",
      "饱沾雨露润，坚成铁石心。",
      "充作栋梁材，巨室独胜任。",
      "寄语众桃李，莫急出山林。"
    ]
  },
  {
    "id": "adcfe4db64e626db21b7282c8443f981",
    "title": "四围峰峦秀峛崺翠屏长中有读书人结庐山之阳笺注搜毛郑典谟溯虞唐敢道知希贵惟恐学业荒相彼幽谷兰无言只自芳",
    "authorName": "多隆阿",
    "authorId": "adcfe4db64e626dbf5c3dd75d072677d",
    "dynasty": "清",
    "content": [
      "藤萝附乔木，青青引蔓长。",
      "叶繁拟古柏，华密傲甘棠。",
      "自谓得所托，岂复慎周防。",
      "一旦木或颓，与之俱同僵。",
      "所以有志士，独立守故常。"
    ]
  },
  {
    "id": "adcfe4db64e626db7dbae064843e9ee2",
    "title": "秋怀",
    "authorName": "多隆阿",
    "authorId": "adcfe4db64e626dbf5c3dd75d072677d",
    "dynasty": "清",
    "content": [
      "茫茫四望且高歌，如此秋光可奈何。",
      "亦解情长添挂碍，那因才短便蹉跎。",
      "吟蛩避冷多偎砌，病叶将飞尚恋柯。",
      "寂寞山林天又晚，残霞如缕上烟萝。"
    ]
  },
  {
    "id": "adcfe4db64e626db7dbae064e9f99c7b",
    "title": "秋怀",
    "authorName": "多隆阿",
    "authorId": "adcfe4db64e626dbf5c3dd75d072677d",
    "dynasty": "清",
    "content": [
      "无须画笔写秋山，鳞次云山四面环。",
      "入座偏宜岚气绿，映门更爱夕阳殷。",
      "欲监白水何嫌淡，极重黄花不讳悭。",
      "昼有尘缘宵有梦，问渠那日得清闲。"
    ]
  },
  {
    "id": "adcfe4db64e626db7dbae064c2428217",
    "title": "秋怀",
    "authorName": "多隆阿",
    "authorId": "adcfe4db64e626dbf5c3dd75d072677d",
    "dynasty": "清",
    "content": [
      "襟怀恬淡欲无尘，挹取晴光别样新。",
      "好客清于千岁鹤，秋山雅似六朝人。",
      "环斋古木当屏幛，堆案残书作比邻。",
      "记得前峰松径下，春间曾此坐花茵。"
    ]
  },
  {
    "id": "adcfe4db64e626db7dbae06493e5f7b5",
    "title": "秋怀",
    "authorName": "多隆阿",
    "authorId": "adcfe4db64e626dbf5c3dd75d072677d",
    "dynasty": "清",
    "content": [
      "一林黄叶系诗魂，缓步苔阶踏绿痕。",
      "水降深秋犹泛藻，烟凝薄暮渐偎村。",
      "敢夸玉尺能量物，欲觅金环待报恩。",
      "萧瑟西风撩乱起，纷纷落叶打柴门。"
    ]
  },
  {
    "id": "adcfe4db64e626dbe46e0802e3f2b9db",
    "title": "征人怨",
    "authorName": "多隆阿",
    "authorId": "adcfe4db64e626dbf5c3dd75d072677d",
    "dynasty": "清",
    "content": [
      "满面胡沙满目尘，相逢都是转蓬身。",
      "十年边塞家无信，二月关山草不春。",
      "逐队惟调鏖战马，盼归应念倚闾人。",
      "夜深未敢登台望，多恐青枫化鬼燐。"
    ]
  },
  {
    "id": "adcfe4db64e626dbe46e08023198e155",
    "title": "征人怨",
    "authorName": "多隆阿",
    "authorId": "adcfe4db64e626dbf5c3dd75d072677d",
    "dynasty": "清",
    "content": [
      "咄咄书空手自叉，误将归信卜灯花。",
      "霜催岭外翩翻雁，雪逼营前瑟缩鸦。",
      "岂有奇勋分虎竹，可怜寒夜渡龙沙。",
      "金闺应有刀环梦，只道征夫不忆家。"
    ]
  },
  {
    "id": "adcfe4db64e626dbe46e080260805344",
    "title": "征人怨",
    "authorName": "多隆阿",
    "authorId": "adcfe4db64e626dbf5c3dd75d072677d",
    "dynasty": "清",
    "content": [
      "伊州唱罢又凉州，衽甲横矛阅几秋。",
      "塞上胡儿时浴马，闺中少妇定登楼。",
      "心惊绝域雁空渡，目极长河水自流。",
      "苦战沙场筋力尽，论功卫霍独封侯。"
    ]
  },
  {
    "id": "adcfe4db64e626dbe46e08025cabbe4a",
    "title": "征人怨",
    "authorName": "多隆阿",
    "authorId": "adcfe4db64e626dbf5c3dd75d072677d",
    "dynasty": "清",
    "content": [
      "噭噭猿猱啼夜阑，男儿有泪莫轻弹。",
      "烽烟匝地薰心热，铁甲如冰透骨寒。",
      "每侍将军接短战，曾因夜月望长安。",
      "几人博得封侯印，赢取霜华两鬓看。"
    ]
  },
  {
    "id": "adcfe4db64e626db272cbda68c0c8e8d",
    "title": "阳关旅况",
    "authorName": "多隆阿",
    "authorId": "adcfe4db64e626dbf5c3dd75d072677d",
    "dynasty": "清",
    "content": [
      "廿日行殊倦，今宵漏倍长。",
      "山幽非故里，月好是他乡。",
      "烛影侵窗暗，泉声漱耳凉。",
      "阶阴寒刺骨，不觉已霏霜。"
    ]
  },
  {
    "id": "adcfe4db64e626db8058bde25219c1df",
    "title": "东符象芝",
    "authorName": "多隆阿",
    "authorId": "adcfe4db64e626dbf5c3dd75d072677d",
    "dynasty": "清",
    "content": [
      "净扫堂阶不受尘，嘤鸣好鸟送声频。",
      "三韩云树思吾友，两晋风标想此人。",
      "但蓄奇书资博雅，莫愁宿债损精神。",
      "园亭定有花如锦，作赋吟诗正及辰。"
    ]
  },
  {
    "id": "adcfe4db64e626db8058bde293e24fac",
    "title": "东符象芝",
    "authorName": "多隆阿",
    "authorId": "adcfe4db64e626dbf5c3dd75d072677d",
    "dynasty": "清",
    "content": [
      "不藏泉货祇藏书，满架牙签啸一庐。",
      "择友从宽规我傲，评诗近刻笑人疏。",
      "西窗怀旧春归后，东阁愁新月上初。",
      "同辈莫将乡愿比，四时气备有谁如。"
    ]
  },
  {
    "id": "adcfe4db64e626db8058bde2f4d0fe65",
    "title": "东符象芝",
    "authorName": "多隆阿",
    "authorId": "adcfe4db64e626dbf5c3dd75d072677d",
    "dynasty": "清",
    "content": [
      "沧桑迁变此情长，一纸传书又沈阳。",
      "只赖宾鸿通信息，生憎客燕语温凉。",
      "小桃花发明书幌，老树阴浓护讲堂。",
      "莫谓交情宜水淡，醇醪饮后想周郎。"
    ]
  },
  {
    "id": "adcfe4db64e626dbfe635306e1461b64",
    "title": "古意",
    "authorName": "多隆阿",
    "authorId": "adcfe4db64e626dbf5c3dd75d072677d",
    "dynasty": "清",
    "content": [
      "碎瓦颓垣碧水西，可怜红粉委黄泥。",
      "多情转属闲莺燕，犹吊花魂尽意啼。"
    ]
  },
  {
    "id": "adcfe4db64e626db9829ce59beed2925",
    "title": "遣闷",
    "authorName": "多隆阿",
    "authorId": "adcfe4db64e626dbf5c3dd75d072677d",
    "dynasty": "清",
    "content": [
      "行云流水两溶溶，戚起秋怀郁几重。",
      "管子差堪知老马，叶公原未好真龙。",
      "兰经旧雨香全减，菊傲严霜色不浓。",
      "自笑向来痴特甚，涉江尚欲采芙蓉。"
    ]
  },
  {
    "id": "adcfe4db64e626db9829ce59ca9f38a7",
    "title": "遣闷",
    "authorName": "多隆阿",
    "authorId": "adcfe4db64e626dbf5c3dd75d072677d",
    "dynasty": "清",
    "content": [
      "一著残棋自悔疏，从前毋乃近糊涂。",
      "言词吊诡盲男子，喜怒怀私浅丈夫。",
      "趋热畏寒嗤燕婢，貌慈心狠恶狸奴。",
      "屈平愤著离骚赋，问卜归来又问巫。"
    ]
  },
  {
    "id": "adcfe4db64e626db9829ce595cef5674",
    "title": "遣闷",
    "authorName": "多隆阿",
    "authorId": "adcfe4db64e626dbf5c3dd75d072677d",
    "dynasty": "清",
    "content": [
      "晓角清笳昨夜听，霜催草木尽凋零。",
      "消愁有物惟醇酒，知己难逢似景星。",
      "槛外山眉今减翠，堤边柳眼旧垂青。",
      "宵深剩有团圞月，独为游鲲照北溟。"
    ]
  },
  {
    "id": "adcfe4db64e626db9829ce5970a15e73",
    "title": "遣闷",
    "authorName": "多隆阿",
    "authorId": "adcfe4db64e626dbf5c3dd75d072677d",
    "dynasty": "清",
    "content": [
      "人情闲向暗中探，搜索文书再细参。",
      "歇后谁曾讥郑五，知儿我转取朱三。",
      "道深宜用虚怀领，器重还凭大力担。",
      "悟得苦言为圣药，才知谏果有回甘。"
    ]
  },
  {
    "id": "adcfe4db64e626db9829ce59ee73c295",
    "title": "遣闷",
    "authorName": "多隆阿",
    "authorId": "adcfe4db64e626dbf5c3dd75d072677d",
    "dynasty": "清",
    "content": [
      "瑕瑜相掩尚堪磨，梦境沈沈可奈何。",
      "睫在目前知者少，人从创后悟来多。",
      "寸心有觉都成悔，尺水无风漫作波。",
      "忘象忘言兼忘我，低音未已又高歌。"
    ]
  },
  {
    "id": "adcfe4db64e626db8aa7f24915f98520",
    "title": "冬闺词",
    "authorName": "多隆阿",
    "authorId": "adcfe4db64e626dbf5c3dd75d072677d",
    "dynasty": "清",
    "content": [
      "琼林玉树净无瑕，轻送寒烟冷到家。",
      "欲卜年丰今有验，枝头密结雾凇花。"
    ]
  },
  {
    "id": "adcfe4db64e626db8aa7f2495dc1c220",
    "title": "冬闺词",
    "authorName": "多隆阿",
    "authorId": "adcfe4db64e626dbf5c3dd75d072677d",
    "dynasty": "清",
    "content": [
      "人自偷闲我自忙，停针不语暗思量。",
      "披图数去将三九，绣线应添几许长。"
    ]
  },
  {
    "id": "adcfe4db64e626db8aa7f249c9e9ae49",
    "title": "冬闺词",
    "authorName": "多隆阿",
    "authorId": "adcfe4db64e626dbf5c3dd75d072677d",
    "dynasty": "清",
    "content": [
      "晓日曈昽暖不寒，家家先备晒衣竿。",
      "谁知卓午狂风起，转想前宵有月阑。"
    ]
  },
  {
    "id": "adcfe4db64e626db935b550a9d3621b6",
    "title": "雪霁野望",
    "authorName": "多隆阿",
    "authorId": "adcfe4db64e626dbf5c3dd75d072677d",
    "dynasty": "清",
    "content": [
      "惟爱寒天净，晴游东野东。",
      "鞋温宜履雪，酒热好当风。",
      "草积村园白，柴燃店灶红。",
      "飞鸦知向暖，噪日又盘空。"
    ]
  },
  {
    "id": "adcfe4db64e626db935b550a81460ae6",
    "title": "雪霁野望",
    "authorName": "多隆阿",
    "authorId": "adcfe4db64e626dbf5c3dd75d072677d",
    "dynasty": "清",
    "content": [
      "血涌心田热，冲寒得得行。",
      "风前孤柏劲，雪后远山明。",
      "鹤淡飞无影，冰坚裂有声。",
      "浮云何处是，大地一同清。"
    ]
  },
  {
    "id": "adcfe4db64e626db935b550a190d7045",
    "title": "雪霁野望",
    "authorName": "多隆阿",
    "authorId": "adcfe4db64e626dbf5c3dd75d072677d",
    "dynasty": "清",
    "content": [
      "力学三年久，平心愧未能。",
      "山川如荡涤，耳目尽清澄。",
      "草没雉眠雪，桥闲人涉冰。",
      "仰观兼俯察，得意问山僧。"
    ]
  },
  {
    "id": "adcfe4db64e626db5dc710ccdced4c33",
    "title": "庚寅元日",
    "authorName": "多隆阿",
    "authorId": "adcfe4db64e626dbf5c3dd75d072677d",
    "dynasty": "清",
    "content": [
      "屠苏小酌瓮头春，净几明窗不染尘。",
      "诗欲求工常近拙，书缘温故始知新。",
      "每寻野老求遗事，恒辑残编寿古人。",
      "架上牙签分甲乙，启心何异德为邻。"
    ]
  },
  {
    "id": "adcfe4db64e626db5dc710ccfd1d3a40",
    "title": "庚寅元日",
    "authorName": "多隆阿",
    "authorId": "adcfe4db64e626dbf5c3dd75d072677d",
    "dynasty": "清",
    "content": [
      "香薰小屋暖于春，静掩双扉远俗尘。",
      "家政宏规思率旧，文章花样喜从新。",
      "大苏谑世惟谈鬼，小谢怜才更奖人。",
      "一卷经书读未尽，车声门外又粼粼。"
    ]
  },
  {
    "id": "adcfe4db64e626db54b8368a45ba95fe",
    "title": "古城",
    "authorName": "多隆阿",
    "authorId": "adcfe4db64e626dbf5c3dd75d072677d",
    "dynasty": "清",
    "content": [
      "古迹凭谁问，残碑仅记年。",
      "荒城今若此，古堞久颓然。",
      "戟拾沙中铁，人耕郭外田。",
      "倦倚危石坐，老树郁春烟。"
    ]
  },
  {
    "id": "adcfe4db64e626db54b8368adc5e56ab",
    "title": "古城",
    "authorName": "多隆阿",
    "authorId": "adcfe4db64e626dbf5c3dd75d072677d",
    "dynasty": "清",
    "content": [
      "莫笑岘山泪，羊公传至今。",
      "此城应有主，何事竟难寻。",
      "迹向苔中没，春从雨后深。",
      "潮来冲岛响，似听鼓鼙音。"
    ]
  },
  {
    "id": "adcfe4db64e626db0155b47abe198f77",
    "title": "拟十索曲",
    "authorName": "多隆阿",
    "authorId": "adcfe4db64e626dbf5c3dd75d072677d",
    "dynasty": "清",
    "content": [
      "金粟散天香，琼枝缀玉蕊。",
      "采向小山头，携入深闺里。",
      "服此驻红颜，从郎索桂子。"
    ]
  },
  {
    "id": "adcfe4db64e626db0155b47ac8ed34ae",
    "title": "拟十索曲",
    "authorName": "多隆阿",
    "authorId": "adcfe4db64e626dbf5c3dd75d072677d",
    "dynasty": "清",
    "content": [
      "花开小院香，花落儿童扫。",
      "伤春春不知，蜂蝶同懊恼。",
      "何物许忘忧，从郎索萱草。"
    ]
  },
  {
    "id": "adcfe4db64e626db0155b47a803a362f",
    "title": "拟十索曲",
    "authorName": "多隆阿",
    "authorId": "adcfe4db64e626dbf5c3dd75d072677d",
    "dynasty": "清",
    "content": [
      "清爱荷叶香，凉喜藕丝片。",
      "因泛莲渚舟，欲障蓉花面。",
      "明月一手擎，从郎索团扇。"
    ]
  },
  {
    "id": "adcfe4db64e626dbee66567124ee06ee",
    "title": "关山月",
    "authorName": "多隆阿",
    "authorId": "adcfe4db64e626dbf5c3dd75d072677d",
    "dynasty": "清",
    "content": [
      "月缺初拟雕弓弯，月满又比金刀环。",
      "时缺时满惟此月，戍卒夜夜望关山。",
      "关山以外银光烂，关山以内人肠断。",
      "金波腾地倍加寒，屈指已觉流光换。",
      "流光已换仍不归，暗处隐耀青燐飞。",
      "中原那计边塞冷，秋深犹未寄征衣。",
      "望衣不至空咄咄，扑面朔风砭肌骨。",
      "忽听关前画角声，仿佛金闺砧敲月。"
    ]
  },
  {
    "id": "adcfe4db64e626db3ec2e0a556292050",
    "title": "独不见",
    "authorName": "多隆阿",
    "authorId": "adcfe4db64e626dbf5c3dd75d072677d",
    "dynasty": "清",
    "content": [
      "凉雨虽寒不成霰，乱丝虽织不成绢。",
      "征妇岁岁望征夫，已去光阴如流电。",
      "春露泽成桃李颜，秋风瘦损芙蓉面。",
      "道远总觉寄书难，敲砧又怯腕力倦。",
      "婵娥弄影射长空，照人欢娱在隔院。",
      "酌酒定自劝金卮，舞袖旋听响玉钏。",
      "妾独寂寞坐空闺，叹息不觉泪如线。",
      "趾离作引如相通，思君冀向梦中见。"
    ]
  },
  {
    "id": "adcfe4db64e626db3cc7ca81006f3bc8",
    "title": "远别离",
    "authorName": "多隆阿",
    "authorId": "adcfe4db64e626dbf5c3dd75d072677d",
    "dynasty": "清",
    "content": [
      "春风骀荡杨飞花，怒马驰骋人离家。",
      "一日行程百馀里，数日应到天之涯。",
      "天涯远望云弥漫，天涯久住星霜换。",
      "争怪连宵梦转多，那堪积岁书长断。",
      "一纸忽来千里书，书来已是隔年馀。",
      "此日差喜君无恙，转怅还乡信仍虚。",
      "草木托根各有处，游子行踪偏无据。",
      "邻家前宵有客归，言君又渡桑乾去。"
    ]
  },
  {
    "id": "adcfe4db64e626db648c76fc51f73d8f",
    "title": "春日咏怀",
    "authorName": "多隆阿",
    "authorId": "adcfe4db64e626dbf5c3dd75d072677d",
    "dynasty": "清",
    "content": [
      "鸣春好鸟语双双，又听晨钟向晓撞。",
      "渡岭闲云穿石罅，匝庭密树荫纱窗。",
      "交人意淡恒违俗，爱古心高不受降。",
      "积闷年来遣未得，浇书怡喜酒盈缸。"
    ]
  },
  {
    "id": "adcfe4db64e626db648c76fc68cc98a1",
    "title": "春日咏怀",
    "authorName": "多隆阿",
    "authorId": "adcfe4db64e626dbf5c3dd75d072677d",
    "dynasty": "清",
    "content": [
      "事不从心大半乖，随机何用巧安排。",
      "花能蠲忿须寻种，梦傥游仙也慰怀。",
      "暖谷生春消积雪，和风无力破沈霾。",
      "算来差有家居好，独掩柴扉坐小斋。"
    ]
  },
  {
    "id": "adcfe4db64e626db648c76fced6eb4e6",
    "title": "春日咏怀",
    "authorName": "多隆阿",
    "authorId": "adcfe4db64e626dbf5c3dd75d072677d",
    "dynasty": "清",
    "content": [
      "受戒何须读楞严，情多或许脱尘凡。",
      "惟求长厚如张季，莫蹈清狂似阮咸。",
      "学积十年安我拙，心澄一片任人谗。",
      "何当驾得扁舟去，好趁长风饱挂帆。"
    ]
  },
  {
    "id": "adcfe4db64e626dbb3d19089915df1a7",
    "title": "闺中词",
    "authorName": "多隆阿",
    "authorId": "adcfe4db64e626dbf5c3dd75d072677d",
    "dynasty": "清",
    "content": [
      "雾歛芳塘雨乍晴，烟波初长水云平。",
      "鸳鸯可有修来福，并蒂莲中过一生。"
    ]
  },
  {
    "id": "adcfe4db64e626dbb3d1908959667917",
    "title": "闺中词",
    "authorName": "多隆阿",
    "authorId": "adcfe4db64e626dbf5c3dd75d072677d",
    "dynasty": "清",
    "content": [
      "薰笼薰热暖香柔，绣帐重重尽下钩。",
      "底畏晓寒眠不起，鹦哥屡次唤梳头。"
    ]
  },
  {
    "id": "adcfe4db64e626dbd66732867a32b497",
    "title": "春闺曲",
    "authorName": "多隆阿",
    "authorId": "adcfe4db64e626dbf5c3dd75d072677d",
    "dynasty": "清",
    "content": [
      "一架荼蘼引蔓长，轻盈摇曳晚风香。",
      "折来暂供花瓶养，好待明朝助晓妆。"
    ]
  },
  {
    "id": "adcfe4db64e626dbd66732861f5bdded",
    "title": "春闺曲",
    "authorName": "多隆阿",
    "authorId": "adcfe4db64e626dbf5c3dd75d072677d",
    "dynasty": "清",
    "content": [
      "花风有信盼花辰，羯鼓催花不厌频。",
      "待到花开转惆怅，来朝花谢又愁人。"
    ]
  },
  {
    "id": "adcfe4db64e626dbf6670cb09df748bd",
    "title": "菜花",
    "authorName": "多隆阿",
    "authorId": "adcfe4db64e626dbf5c3dd75d072677d",
    "dynasty": "清",
    "content": [
      "野蓛山肴尚许探，园蔬滋味更宜谙。",
      "栽培芦菔倚村畔，点缀篱笆到亩南。",
      "苞坼今朝初吐艳，羹调异日更分甘。",
      "姚黄富贵称名久，无补蒸黎也自惭。"
    ]
  },
  {
    "id": "adcfe4db64e626dbf6670cb08390e636",
    "title": "菜花",
    "authorName": "多隆阿",
    "authorId": "adcfe4db64e626dbf5c3dd75d072677d",
    "dynasty": "清",
    "content": [
      "闲寻老圃到平畴，细碎黄花一派幽。",
      "开向畦中原朴素，老归林下也风流。",
      "香清味淡偏多子，春暮园荒已有秋。",
      "笑彼凡英夸妩媚，一生惟上美人头。"
    ]
  },
  {
    "id": "adcfe4db64e626db90f6644e9ba402cf",
    "title": "书斋小景",
    "authorName": "多隆阿",
    "authorId": "adcfe4db64e626dbf5c3dd75d072677d",
    "dynasty": "清",
    "content": [
      "偷闲逐日理诗瓢，雅托名花慰寂寥。",
      "浓绿酣红我兼取，阶前补种美人蕉。"
    ]
  },
  {
    "id": "adcfe4db64e626db9bc653e3479fb50d",
    "title": "新秋之密峰岭因重游洼子塘即景得句",
    "authorName": "多隆阿",
    "authorId": "adcfe4db64e626dbf5c3dd75d072677d",
    "dynasty": "清",
    "content": [
      "苍苍木叶老将枯，点缀峰峦似画图。",
      "细语秋虫随草伏，高飞鸷鸟入云无。",
      "马行僻道凭衔勒，人走危桥借杖扶。",
      "岭势巍峨千百丈，登临绝顶望平芜。"
    ]
  },
  {
    "id": "adcfe4db64e626db091ebb3834406af3",
    "title": "登骆驼崖绝顶",
    "authorName": "多隆阿",
    "authorId": "adcfe4db64e626dbf5c3dd75d072677d",
    "dynasty": "清",
    "content": [
      "才陟南崖又北峰，群峰叠峙不雷同。",
      "千章乔木泼浓翠，半壁斜阳逗浅红。",
      "磐石倚成危石枕，大山环作小山宫。",
      "诗怀眼界开如许，顿觉尘缘一扫空。"
    ]
  },
  {
    "id": "adcfe4db64e626dbdb65276b9ce7727b",
    "title": "清籁轩秋日遣怀兼寄友人",
    "authorName": "多隆阿",
    "authorId": "adcfe4db64e626dbf5c3dd75d072677d",
    "dynasty": "清",
    "content": [
      "文轩寄迹避嚣尘，雅爱时光景物新。",
      "俗气未除由近韨，秋光虽好不同春。",
      "冀将热血酬知己，敢把冰心对友人。",
      "月到窗前怀远道，清标还望德为邻。"
    ]
  },
  {
    "id": "adcfe4db64e626db9d2b9992e28aa57a",
    "title": "九日登松峰寺东山晚眺",
    "authorName": "多隆阿",
    "authorId": "adcfe4db64e626dbf5c3dd75d072677d",
    "dynasty": "清",
    "content": [
      "秋山长耸秀，有客忽登临。",
      "客去山仍寂，萧萧落叶深。",
      "天澄群籁息，日晡半峰阴。",
      "一岁年华好，蹉跎又至今。"
    ]
  },
  {
    "id": "adcfe4db64e626db9d2b9992676419c2",
    "title": "九日登松峰寺东山晚眺",
    "authorName": "多隆阿",
    "authorId": "adcfe4db64e626dbf5c3dd75d072677d",
    "dynasty": "清",
    "content": [
      "树影穿林入，悠悠日已西。",
      "霜浓黄叶淡，风定白云低。",
      "偶有宾鸿至，时看野鹤栖。",
      "垂丝憔悴甚，衰柳拂长堤。"
    ]
  },
  {
    "id": "adcfe4db64e626db36948108c09be3fe",
    "title": "红叶",
    "authorName": "多隆阿",
    "authorId": "adcfe4db64e626dbf5c3dd75d072677d",
    "dynasty": "清",
    "content": [
      "青帘犹记挂前村，红杏花开引蝶魂。",
      "向日胭脂夸紫塞，今朝富贵艳朱门。",
      "枝迎晚照初无影，叶染青霜忽有痕。",
      "锦片前程云作锦，乘槎欲拟访天孙。"
    ]
  },
  {
    "id": "adcfe4db64e626dba206cc7247a06728",
    "title": "白蝶",
    "authorName": "多隆阿",
    "authorId": "adcfe4db64e626dbf5c3dd75d072677d",
    "dynasty": "清",
    "content": [
      "花影倚斜不待扶，偶从花里见花奴。",
      "允宜瑶草托琪树，也似冰心贮玉壶。",
      "凡骨换来形亦幻，真空悟到色全无。",
      "琼闺调取妆台粉，再画滕王蛱蝶图。"
    ]
  },
  {
    "id": "adcfe4db64e626dba206cc7253a04f60",
    "title": "白蝶",
    "authorName": "多隆阿",
    "authorId": "adcfe4db64e626dbf5c3dd75d072677d",
    "dynasty": "清",
    "content": [
      "嫣红姹紫入吟坛，采取浓香蝶作团。",
      "偶伴金莺来秘馆，恒随玉燕出雕栏。",
      "居身淡泊能超俗，立品清高却不寒。",
      "阆苑探花推重汝，漫云本色入时难。"
    ]
  },
  {
    "id": "adcfe4db64e626db62a4d5383f09fae8",
    "title": "黑蝶",
    "authorName": "多隆阿",
    "authorId": "adcfe4db64e626dbf5c3dd75d072677d",
    "dynasty": "清",
    "content": [
      "傥伴青莲住化城，居身也忌太分明。",
      "园中低舞春前集，花下潜飞暗处行。",
      "知白何妨言守黑，嬉阴有意转嫌晴。",
      "繁花巷口称王谢，著得乌衣再订盟。"
    ]
  },
  {
    "id": "adcfe4db64e626dbfa287115cc0fc42e",
    "title": "春游出郊",
    "authorName": "多隆阿",
    "authorId": "adcfe4db64e626dbf5c3dd75d072677d",
    "dynasty": "清",
    "content": [
      "和风习习送微凉，谷雨初逢昼渐长。",
      "紫燕飞飞穿杞柳，青蛙阁阁闹池塘。",
      "无名小草同争艳，有色闲花亦解香。",
      "偶值熟人谈往事，征车且缓驻斜阳。"
    ]
  },
  {
    "id": "adcfe4db64e626dbd0d425eee883ac89",
    "title": "行次蟒沟",
    "authorName": "多隆阿",
    "authorId": "adcfe4db64e626dbf5c3dd75d072677d",
    "dynasty": "清",
    "content": [
      "怪底晴光别样新，昨宵微雨浥浮尘。",
      "青帘近杏三分艳，绿水迎山四壁春。",
      "小店难居偏有酒，野蔬堪采尚无人。",
      "村农时憩田塍畔，细草茸茸当坐茵。"
    ]
  },
  {
    "id": "adcfe4db64e626db6eb169c30cb8df8e",
    "title": "沈阳村居西轩即事",
    "authorName": "多隆阿",
    "authorId": "adcfe4db64e626dbf5c3dd75d072677d",
    "dynasty": "清",
    "content": [
      "村边古木绿阴交，已老榆钱匝地抛。",
      "草醉浓烟鸠唤雨，泥黏落絮燕营巢。",
      "懒过韨井嫌尘扰，静闭斋门待客敲。",
      "何处风筝游线断，翩翩落上杏花梢。"
    ]
  },
  {
    "id": "adcfe4db64e626db6eb169c38519c65a",
    "title": "沈阳村居西轩即事",
    "authorName": "多隆阿",
    "authorId": "adcfe4db64e626dbf5c3dd75d072677d",
    "dynasty": "清",
    "content": [
      "不希俗利不希名，默对春光念虑平。",
      "网结窗前蛛报喜，音传屋畔鹊呼晴。",
      "三春景象随时变，一局围棋莫论赢。",
      "小立阶前仰首望，天空不碍片云行。"
    ]
  },
  {
    "id": "adcfe4db64e626db6eb169c3609e863d",
    "title": "沈阳村居西轩即事",
    "authorName": "多隆阿",
    "authorId": "adcfe4db64e626dbf5c3dd75d072677d",
    "dynasty": "清",
    "content": [
      "得失何须太认真，春来又是一番新。",
      "苔衣印绿闲停屐，柳眼垂青暗相人。",
      "好鸟尚知求乐土，游蜂惟解恋芳尘。",
      "色即非空超色外，翻开成案讲佛因。"
    ]
  },
  {
    "id": "adcfe4db64e626dbbdb85ae5724e5f8b",
    "title": "望医巫闾山",
    "authorName": "多隆阿",
    "authorId": "adcfe4db64e626dbf5c3dd75d072677d",
    "dynasty": "清",
    "content": [
      "群山如奔马，崚嶒豁远眸。",
      "东畔绾凌河，西陲控锦州。",
      "北连紫塞关，南赴碧海流。",
      "峻岭入云表，元气共沈浮。",
      "尖峰插天末，石笋排戈矛。",
      "削壁不可攀，似拒人探幽。",
      "下应有巨壑，深邃蛰龙虬。",
      "画笔写五岳，尚堪恣卧游。",
      "况逢真名山，众山非其俦。",
      "何当因羽化，高踞最上头。"
    ]
  },
  {
    "id": "adcfe4db64e626dbbdb85ae5cb3274cb",
    "title": "望医巫闾山",
    "authorName": "多隆阿",
    "authorId": "adcfe4db64e626dbf5c3dd75d072677d",
    "dynasty": "清",
    "content": [
      "我闻长白山，山高数万仞。",
      "未入古版图，因让此山峻。",
      "拔地更摩天，指作幽州镇。",
      "诸峰如儿孙，俯首各效顺。",
      "木叶虽有名，视此称后进。",
      "石产珣玗琪，尔雅堪徵信。",
      "疑即今锦川，珍奇同玉润。",
      "宝藏待人求，山灵不悭吝。",
      "朅来值夏初，残花落成阵。",
      "领略勿太疏，停车子细认。"
    ]
  },
  {
    "id": "adcfe4db64e626dbbdb85ae5055f33e9",
    "title": "望医巫闾山",
    "authorName": "多隆阿",
    "authorId": "adcfe4db64e626dbf5c3dd75d072677d",
    "dynasty": "清",
    "content": [
      "山上何所有，言有望海堂。",
      "昔有耶律氏，读书山之阳。",
      "高名标史册，让德迈寻常。",
      "大地涵灵秀，阅世产贤良。",
      "贺公乃继起，进退慎行藏。",
      "盗贼俱遵化，干戈靖一乡。",
      "管公避魏乱，龙头姓名芳。",
      "何如参性道，后学见羹墙。",
      "驱车过山侧，极目引领望。",
      "古人不可作，临风慨以慷。"
    ]
  },
  {
    "id": "adcfe4db64e626dbbdb85ae50336a06f",
    "title": "望医巫闾山",
    "authorName": "多隆阿",
    "authorId": "adcfe4db64e626dbf5c3dd75d072677d",
    "dynasty": "清",
    "content": [
      "巫能通鬼神，医能别生死。",
      "与人均有益，山名或取此。",
      "小道有可观，今则失其理。",
      "古寺大禅林，安居永不徙。",
      "鼓铙杂钟声，满目佛家子。",
      "更有老头陀，伊言祖李耳。",
      "拜忏崇香灯，住持云霞里。",
      "释家源无生，岂在承欢喜。",
      "道家源无为，岂在邀福祉。",
      "姑置两不论，倦游将归矣。"
    ]
  },
  {
    "id": "adcfe4db64e626dbb9b4d0256697503b",
    "title": "关右道中杂诗",
    "authorName": "多隆阿",
    "authorId": "adcfe4db64e626dbf5c3dd75d072677d",
    "dynasty": "清",
    "content": [
      "征鞭且止莫频挥，徙倚车中望翠微。",
      "沿路细尘冲马起，随风轻絮扑人飞。",
      "驿旁列树因时补，水面残花何处归。",
      "芳草萋萋欣茂对，知他久已沐春晖。"
    ]
  },
  {
    "id": "adcfe4db64e626dbb9b4d025f0f73eaf",
    "title": "关右道中杂诗",
    "authorName": "多隆阿",
    "authorId": "adcfe4db64e626dbf5c3dd75d072677d",
    "dynasty": "清",
    "content": [
      "树大阴清鸟乱啼，一湾流水绕城西。",
      "当头云晦霞光暗，对面山高塔影低。",
      "既向街前寻寓所，又从壁上看留题。",
      "农人共说农工贵，想到前宵雨一犁。"
    ]
  },
  {
    "id": "adcfe4db64e626db81f4f1f8ab1b5e92",
    "title": "旅怀呈德济堂同年",
    "authorName": "多隆阿",
    "authorId": "adcfe4db64e626dbf5c3dd75d072677d",
    "dynasty": "清",
    "content": [
      "才觉凉风袭碧纱，空堂老树集昏鸦。",
      "闲从窗下听风叶，也似春前感落花。",
      "诗写性情存旧草，水分甘苦试新茶。",
      "飘蓬燕韨勾留久，旅馆萧条不是家。"
    ]
  },
  {
    "id": "adcfe4db64e626db4fe812d9ce02f3a8",
    "title": "过十三站由南甸至牛庄作",
    "authorName": "多隆阿",
    "authorId": "adcfe4db64e626dbf5c3dd75d072677d",
    "dynasty": "清",
    "content": [
      "匝地皆铺雪，飞禽爪印泥。",
      "阜因平野小，天入远村低。",
      "日淡云增色，天寒马倦嘶。",
      "人家遥在望，已到巨流西。"
    ]
  },
  {
    "id": "adcfe4db64e626db46755e803fa2f4e8",
    "title": "渡碧流河",
    "authorName": "多隆阿",
    "authorId": "adcfe4db64e626dbf5c3dd75d072677d",
    "dynasty": "清",
    "content": [
      "扁舟泊岸暂停桡，稳渡轻车驷马骄。",
      "白浪叠生风蹙水，碧流忽溢海添潮。",
      "临河顿作澄清想，饮酒能将磈礧浇。",
      "遥指沙鸥三五个，低飞斜掠杏帘飘。"
    ]
  },
  {
    "id": "adcfe4db64e626db39c29c1e73352993",
    "title": "再之金州次向阳堡作",
    "authorName": "多隆阿",
    "authorId": "adcfe4db64e626dbf5c3dd75d072677d",
    "dynasty": "清",
    "content": [
      "山峰高复高，海水深复深。",
      "水深钟锦贝，山高毓黄金。",
      "居人施网罟，垂钓验浮沉。",
      "开矿不辞瘁，披沙著意寻。",
      "近海拾海月，近山搜山林。",
      "但得衣食足，已慰百年心。",
      "东望孛兰堡，城砖古苔侵。",
      "西望石河驿，乔木郁成林。",
      "烽台颓欲尽，太平已至今。",
      "且自玩山水，陇首听鸣禽。"
    ]
  },
  {
    "id": "adcfe4db64e626db832b27156fc4fce5",
    "title": "溪村晚春",
    "authorName": "多隆阿",
    "authorId": "adcfe4db64e626dbf5c3dd75d072677d",
    "dynasty": "清",
    "content": [
      "初换单衣尚觉凉，迟迟日比小年长。",
      "斑鸠聒耳才呼雨，紫燕依人又处堂。",
      "烟走随风流浅碧，花飞如雨落残香。",
      "烹茶小助吟诗兴，久作林边趁夕阳。"
    ]
  },
  {
    "id": "adcfe4db64e626db832b2715c30a5c98",
    "title": "溪村晚春",
    "authorName": "多隆阿",
    "authorId": "adcfe4db64e626dbf5c3dd75d072677d",
    "dynasty": "清",
    "content": [
      "不是为农也在田，此生只合主林泉。",
      "偶因小步来荒涧，又对韶光忆去年。",
      "碧草舒钩才醒梦，青虫化蝶拟升仙。",
      "诗中寓画吾何敢，莫道山村似辋川。"
    ]
  },
  {
    "id": "adcfe4db64e626db9a3b266718e38efc",
    "title": "过旧园",
    "authorName": "多隆阿",
    "authorId": "adcfe4db64e626dbf5c3dd75d072677d",
    "dynasty": "清",
    "content": [
      "皴皮经雨绣苍苔，半悴花苞懒欲开。",
      "几树棠梨枯若此，我曾亲见种时来。"
    ]
  },
  {
    "id": "adcfe4db64e626db9a3b26678a69ad4d",
    "title": "过旧园",
    "authorName": "多隆阿",
    "authorId": "adcfe4db64e626dbf5c3dd75d072677d",
    "dynasty": "清",
    "content": [
      "嫩碧菁菁草又芳，荠花细白菜花黄。",
      "苔侵乱石堆泥土，此是当年旧草堂。"
    ]
  },
  {
    "id": "adcfe4db64e626db9a3b2667e67cdf0c",
    "title": "过旧园",
    "authorName": "多隆阿",
    "authorId": "adcfe4db64e626dbf5c3dd75d072677d",
    "dynasty": "清",
    "content": [
      "成围古木尚栖鸦，棘刺成丛杂野麻。",
      "断梗荒榛埋小径，相看不是昔年花。"
    ]
  },
  {
    "id": "adcfe4db64e626db9a3b2667ab194a94",
    "title": "过旧园",
    "authorName": "多隆阿",
    "authorId": "adcfe4db64e626dbf5c3dd75d072677d",
    "dynasty": "清",
    "content": [
      "黯淡斜阳别有春，残花委地涴香尘。",
      "不知来往衔泥燕，可识从前旧主人。"
    ]
  },
  {
    "id": "adcfe4db64e626db3a7f8dd67a3024c7",
    "title": "游松云寺",
    "authorName": "多隆阿",
    "authorId": "adcfe4db64e626dbf5c3dd75d072677d",
    "dynasty": "清",
    "content": [
      "随缘过北岭，缓步到禅林。",
      "欲玩当前境，因求现在心。",
      "严霜花半陨，秋老树无阴。",
      "纵得清凉意，菩提何处寻。"
    ]
  },
  {
    "id": "adcfe4db64e626db4dda4413834f8689",
    "title": "旅邸杂感",
    "authorName": "多隆阿",
    "authorId": "adcfe4db64e626dbf5c3dd75d072677d",
    "dynasty": "清",
    "content": [
      "安居先要此心平，察察为怀是小明。",
      "蚁垤虽微或碍步，羊肠极曲恐难行。",
      "人宜脱俗嫌违众，事不妨奇要近情。",
      "回想春游听鸟语，长堤林外鹧鸪声。"
    ]
  },
  {
    "id": "adcfe4db64e626db27c4812e83bcb4c3",
    "title": "旅馆雨夜",
    "authorName": "多隆阿",
    "authorId": "adcfe4db64e626dbf5c3dd75d072677d",
    "dynasty": "清",
    "content": [
      "扫床强伏枕，蝶梦竟难寻。",
      "萧瑟三更雨，凄凉一夜心。",
      "壁寒灯影淡，院湿柝声沈。",
      "倍助家乡思，幽蛩故故吟。"
    ]
  },
  {
    "id": "adcfe4db64e626db71fc54a9c19d1207",
    "title": "刺麻屯晓发",
    "authorName": "多隆阿",
    "authorId": "adcfe4db64e626dbf5c3dd75d072677d",
    "dynasty": "清",
    "content": [
      "旅宿难成寐，催装趁早行。",
      "疏灯孤店冷，残月五更明。",
      "冒曙人无语，冲寒马有声。",
      "途长时畏雨，切切望秋晴。"
    ]
  },
  {
    "id": "adcfe4db64e626dbd534eb4e6b003b13",
    "title": "复州十咏",
    "authorName": "多隆阿",
    "authorId": "adcfe4db64e626dbf5c3dd75d072677d",
    "dynasty": "清",
    "content": [
      "缕缕炊烟起陌头，随风缥缈上城楼。",
      "飞鸿渡岭云低就，触浪淘沙水急流。",
      "日映荒台千壑冷，霜催古木万峰秋。",
      "前生欠得长途债，又自驱车下复州。"
    ]
  },
  {
    "id": "adcfe4db64e626dbd534eb4e2b7865fa",
    "title": "复州十咏",
    "authorName": "多隆阿",
    "authorId": "adcfe4db64e626dbf5c3dd75d072677d",
    "dynasty": "清",
    "content": [
      "地志详查记未讹，一州形胜入包罗。",
      "山连北界花椒岛，水绕东陲毕里河。",
      "户尚淳良污俗少，人敦礼让古风多。",
      "年年倘有丰年庆，四野应听击壤歌。"
    ]
  },
  {
    "id": "adcfe4db64e626dbd534eb4e02b9129b",
    "title": "复州十咏",
    "authorName": "多隆阿",
    "authorId": "adcfe4db64e626dbf5c3dd75d072677d",
    "dynasty": "清",
    "content": [
      "随缘寓目尽怡情，缓缓扬鞭计路行。",
      "衰柳经秋全绕郭，寒溪如带半围城。",
      "乡人淡泊差无竞，古迹流传尚有名。",
      "默想今宵天上月，知他还自照西平。"
    ]
  },
  {
    "id": "adcfe4db64e626dbd534eb4e9f4f37fb",
    "title": "复州十咏",
    "authorName": "多隆阿",
    "authorId": "adcfe4db64e626dbf5c3dd75d072677d",
    "dynasty": "清",
    "content": [
      "浑沦元气足包涵，到处泉流水尽甘。",
      "八里荒庄居郭北，十寻古塔建城南。",
      "个中应有灵光现，寺内谁将佛果参。",
      "灌顶醍醐真梦醒，问渠可也溯龙潭。"
    ]
  },
  {
    "id": "adcfe4db64e626dbd534eb4e693bb260",
    "title": "复州十咏",
    "authorName": "多隆阿",
    "authorId": "adcfe4db64e626dbf5c3dd75d072677d",
    "dynasty": "清",
    "content": [
      "危崖特立望西东，削壁高延夕照红。",
      "苔径今朝馀冷艳，莲泡昔日足香风。",
      "人探胜迹精神健，物值深秋色相空。",
      "海上扁舟波浪涌，遥遥一叶走孤篷。"
    ]
  },
  {
    "id": "adcfe4db64e626dbd534eb4e864b81cc",
    "title": "复州十咏",
    "authorName": "多隆阿",
    "authorId": "adcfe4db64e626dbf5c3dd75d072677d",
    "dynasty": "清",
    "content": [
      "不须扪葛苦登攀，策马流连万壑间。",
      "溪水朝宗归大海，峰峦作势赴横山。",
      "村边野老时来去，渚外沙鸥自往还。",
      "岛屿周围如片叶，有人指点小舟湾。"
    ]
  },
  {
    "id": "adcfe4db64e626dbd534eb4ee544a84d",
    "title": "复州十咏",
    "authorName": "多隆阿",
    "authorId": "adcfe4db64e626dbf5c3dd75d072677d",
    "dynasty": "清",
    "content": [
      "石枰留迹在山巅，语带荒唐说地仙。",
      "老者手谈拈子日，樵人观局烂柯年。",
      "小池如鉴澄秋影，天木干云络晚烟。",
      "待到夜深明月上，有谁悟彻慧珠圆。"
    ]
  },
  {
    "id": "adcfe4db64e626dbd534eb4ead023418",
    "title": "复州十咏",
    "authorName": "多隆阿",
    "authorId": "adcfe4db64e626dbf5c3dd75d072677d",
    "dynasty": "清",
    "content": [
      "混混泉流出小塘，村居父老得其详。",
      "因言此水三冬暖，不似人情一味凉。",
      "看彼波中凝线绿，知他坎下毓硫黄。",
      "每逢胜境留心记，此是辽东第六汤。"
    ]
  },
  {
    "id": "adcfe4db64e626dbd534eb4e5fc886eb",
    "title": "复州十咏",
    "authorName": "多隆阿",
    "authorId": "adcfe4db64e626dbf5c3dd75d072677d",
    "dynasty": "清",
    "content": [
      "相逢何必问根苗，搏土为薪记两辽。",
      "地下神奇钟石炭，人间货利设煤窑。",
      "开山作穴如穿井，引火成炊不采樵。",
      "水上轻舟代陆马，扬帆日望海门潮。"
    ]
  },
  {
    "id": "adcfe4db64e626dbd534eb4e9f66a70e",
    "title": "复州十咏",
    "authorName": "多隆阿",
    "authorId": "adcfe4db64e626dbf5c3dd75d072677d",
    "dynasty": "清",
    "content": [
      "州城距镇仰山灵，四面峰峦叠翠屏。",
      "菊蕊凝香三径老，鲻鱼入韨半街腥。",
      "寺中日色偎楼赤，岛外云光射海青。",
      "顾氏将军荒冢在，闲寻墓志读碑铭。"
    ]
  },
  {
    "id": "adcfe4db64e626db1b0e894e48e57449",
    "title": "海城县",
    "authorName": "多隆阿",
    "authorId": "adcfe4db64e626dbf5c3dd75d072677d",
    "dynasty": "清",
    "content": [
      "再计前程续后程，悠悠大路策车行。",
      "山峦耸秀斜文寨，土石分堆析木城。",
      "鹤已入云怀士节，人因搠戟想泉名。",
      "于今远溯高风格，不羡荒郊驸马营。"
    ]
  },
  {
    "id": "adcfe4db64e626db1b0e894e3c6bc704",
    "title": "海城县",
    "authorName": "多隆阿",
    "authorId": "adcfe4db64e626dbf5c3dd75d072677d",
    "dynasty": "清",
    "content": [
      "人心叵测善逃形，再莫轻言出户庭。",
      "畎亩毗连兴狱讼，亲朋聚会谑优伶。",
      "山因冒雪头先白，柳遇逢春眼待青。",
      "昔日龙头屯尚在，挥金芟草想园亭。"
    ]
  },
  {
    "id": "adcfe4db64e626dbe740c9a863fb6b4b",
    "title": "观物",
    "authorName": "多隆阿",
    "authorId": "adcfe4db64e626dbf5c3dd75d072677d",
    "dynasty": "清",
    "content": [
      "万物尽嬉春，百卉多附热。",
      "嫣红浓淡分，丽紫浅深别。",
      "燕麦与菟葵，统同归一辙。",
      "所以秋菊花，独自矜晚节。",
      "晚节非不佳，傲霜亦奇绝。",
      "尚逊岭头梅，贞心坚与铁。",
      "不知天气寒，清极对白雪。"
    ]
  },
  {
    "id": "adcfe4db64e626dbb004b47f1dfd8b1f",
    "title": "暮秋由一面山之金州长甸铺作",
    "authorName": "多隆阿",
    "authorId": "adcfe4db64e626dbf5c3dd75d072677d",
    "dynasty": "清",
    "content": [
      "时维月初三，尚属寒露节。",
      "友人驾巾车，邀我探岩穴。",
      "匆匆整行装，悠悠循轨辙。",
      "清晨犹戒寒，卓午始微热。",
      "爽气拓清秋，万象同皎洁。",
      "何须事高攀，即此足欢悦。",
      "况彼好峰峦，环围如屏列。",
      "越岭石齿尖，啮残轮蹄铁。"
    ]
  },
  {
    "id": "adcfe4db64e626dbb004b47fcd9a20f2",
    "title": "暮秋由一面山之金州长甸铺作",
    "authorName": "多隆阿",
    "authorId": "adcfe4db64e626dbf5c3dd75d072677d",
    "dynasty": "清",
    "content": [
      "行行数十里，西望一面山。",
      "山峰插天起，新霁豁秋颜。",
      "石危撑上下，藓老皴痕斑。",
      "泉清出涧底，溪流漾几湾。",
      "对此尘心静，惟觉客情闲。",
      "驻车惬幽赏，片云自往还。",
      "村小藏凹里，炊烟出树间。",
      "夕阳冉冉下，新月一钩弯。"
    ]
  },
  {
    "id": "adcfe4db64e626dbb004b47fbe4e14bc",
    "title": "暮秋由一面山之金州长甸铺作",
    "authorName": "多隆阿",
    "authorId": "adcfe4db64e626dbf5c3dd75d072677d",
    "dynasty": "清",
    "content": [
      "夜行一更馀，倦寻村庄宿。",
      "小车街前停，敲门进茅屋。",
      "主人喜客来，迅疾命童仆。",
      "韨远少珍羞，差慰家酿熟。",
      "斟酌当洗尘，佐食割鸡肉。",
      "醰醰笑语温，烛剪花再馥。",
      "拂床且少眠，鸡鸣近载夙。",
      "渐入黑甜乡，梦绕山之麓。"
    ]
  },
  {
    "id": "adcfe4db64e626dbb004b47f0123377f",
    "title": "暮秋由一面山之金州长甸铺作",
    "authorName": "多隆阿",
    "authorId": "adcfe4db64e626dbf5c3dd75d072677d",
    "dynasty": "清",
    "content": [
      "来日向南行，车从峡道走。",
      "渐入山坳中，四围峰峦陡。",
      "或如狮象驼，或如牛马狗。",
      "或如小儿孙，俯仰随老叟。",
      "或如孤立鹤，群鸡为其偶。",
      "大造呈奇观，形态包众有。",
      "仰面观上天，大若数十亩。",
      "小憩借禅林，烹茶代清酒。"
    ]
  },
  {
    "id": "adcfe4db64e626dbb004b47fea0a49f0",
    "title": "暮秋由一面山之金州长甸铺作",
    "authorName": "多隆阿",
    "authorId": "adcfe4db64e626dbf5c3dd75d072677d",
    "dynasty": "清",
    "content": [
      "磨盘山下路，曲曲近水隈。",
      "浮沙没车辙，马缓扬鞭催。",
      "人家临涧外，旅店巷口开。",
      "游倦趁早宿，解装入门来。",
      "院僻杂草芥，榻垢腻尘灰。",
      "倦极难骤寐，屡次剪灯煤。",
      "小立石阶下，斗杓暗转魁。",
      "秋声听不尽，落叶下荒台。"
    ]
  },
  {
    "id": "adcfe4db64e626dbb004b47fbc911847",
    "title": "暮秋由一面山之金州长甸铺作",
    "authorName": "多隆阿",
    "authorId": "adcfe4db64e626dbf5c3dd75d072677d",
    "dynasty": "清",
    "content": [
      "闻鸡复命驾，早渡碧流河。",
      "再行三五里，村小枕山阿。",
      "桥横东西涧，场筑南北坡。",
      "老农呼岁歉，害稼暑雨多。",
      "适逢三叉路，未敢率尔过。",
      "停车子细问，周行亦不讹。",
      "在原碾白草，逾岭陟翠螺。",
      "牧童不解事，犹作太平歌。"
    ]
  },
  {
    "id": "adcfe4db64e626dbb004b47fda3c4832",
    "title": "暮秋由一面山之金州长甸铺作",
    "authorName": "多隆阿",
    "authorId": "adcfe4db64e626dbf5c3dd75d072677d",
    "dynasty": "清",
    "content": [
      "红日正三竿，已到太平岭。",
      "霜严启朝晴，随意观山景。",
      "草屋锁炊烟，黄叶淡村影。",
      "沽酒店挂帘，充饥客谈饼。",
      "更喜贤主人，饮食随所请。",
      "言及本州官，立法独尚猛。",
      "此属救时才，差能安四境。",
      "努力且加餐，再试骥足骋。"
    ]
  },
  {
    "id": "adcfe4db64e626dbb004b47f3fd01af6",
    "title": "暮秋由一面山之金州长甸铺作",
    "authorName": "多隆阿",
    "authorId": "adcfe4db64e626dbf5c3dd75d072677d",
    "dynasty": "清",
    "content": [
      "既到红觜城，税驾天尚早。",
      "登彼烽台高，远望秋光好。",
      "海水涌清波，舟帆悬素缟。",
      "曲折顺风行，宛转绕群岛。",
      "韨井在城东，阛阓储货宝。",
      "地名貔子窝，古迹莫寻讨。",
      "且自畅幽情，得句入腹稿。",
      "就下水东流，谁挽狂澜倒。"
    ]
  },
  {
    "id": "adcfe4db64e626dbb004b47f12f4a371",
    "title": "暮秋由一面山之金州长甸铺作",
    "authorName": "多隆阿",
    "authorId": "adcfe4db64e626dbf5c3dd75d072677d",
    "dynasty": "清",
    "content": [
      "昨宵寻店宿，今朝问客程。",
      "卓午风微动，雾散一天晴。",
      "连村多闲舍，流亡合族行。",
      "户牖大半塞，草木败纵横。",
      "差似已屋社，不受天阳明。",
      "尚有勾留者，闲将水旱评。",
      "连年遭淫雨，那得卜西成。",
      "宿愁因触起，感叹难为情。"
    ]
  },
  {
    "id": "adcfe4db64e626dbb004b47f2cbde027",
    "title": "暮秋由一面山之金州长甸铺作",
    "authorName": "多隆阿",
    "authorId": "adcfe4db64e626dbf5c3dd75d072677d",
    "dynasty": "清",
    "content": [
      "友为金州人，归家就熟路。",
      "因将捷径寻，转被歧途误。",
      "一误再误馀，日晚渐昏暮。",
      "好月近上弦，清光照奔赴。",
      "风定晚烟霏，轻笼若薄雾。",
      "曲折避塍沟，巾车不留住。",
      "尚有五六里，指说长甸铺。",
      "人声依稀闻，灯火出村树。"
    ]
  },
  {
    "id": "adcfe4db64e626db5028aabc4c938e36",
    "title": "拟古",
    "authorName": "多隆阿",
    "authorId": "adcfe4db64e626dbf5c3dd75d072677d",
    "dynasty": "清",
    "content": [
      "甲帐妾不见，砧声君不闻。",
      "君怀深闺梦，妾望塞边云。",
      "不如天上月，照妾复照君。"
    ]
  },
  {
    "id": "adcfe4db64e626db5028aabc450bdca1",
    "title": "拟古",
    "authorName": "多隆阿",
    "authorId": "adcfe4db64e626dbf5c3dd75d072677d",
    "dynasty": "清",
    "content": [
      "世道幻于鬼，人情薄如纸。",
      "有人初娶妻，恩爱真无比。",
      "观伊燕昵私，若与同生死。",
      "岁月曾几何，波澜从中起。",
      "弃捐旧缟綦，眷恋新桃李。",
      "桃李非正颜，延誉不知耻。",
      "旧人如寇雠，新人足欢喜。",
      "结发糟糠妻，绝之已如此。"
    ]
  },
  {
    "id": "adcfe4db64e626dbef426a7dfebdfe8a",
    "title": "重阳",
    "authorName": "多隆阿",
    "authorId": "adcfe4db64e626dbf5c3dd75d072677d",
    "dynasty": "清",
    "content": [
      "丽紫殷红照水涯，闲云作色晚成霞。",
      "峰头翠盖乔松叶，涧侧黄团野菊花。",
      "浅渚似邀寻宿雁，深林欲待未归鸦。",
      "年丰定少催租吏，寂寂柴门静不挝。"
    ]
  },
  {
    "id": "adcfe4db64e626db016c8d3abf2b15ba",
    "title": "旅邸久寓出郊有作",
    "authorName": "多隆阿",
    "authorId": "adcfe4db64e626dbf5c3dd75d072677d",
    "dynasty": "清",
    "content": [
      "旭日流晖处处同，才知暖律入辽东。",
      "疏杨细柳全含绿，文杏夭桃尚未红。",
      "已见阳光猜野马，还将雨意卜飞虫。",
      "栽培倾覆因材笃，谁体天心补化工。"
    ]
  },
  {
    "id": "adcfe4db64e626db3167b6c2fa0ea1e0",
    "title": "覆赣榆令隋九芗同年",
    "authorName": "多隆阿",
    "authorId": "adcfe4db64e626dbf5c3dd75d072677d",
    "dynasty": "清",
    "content": [
      "不盗虚声不竞长，万民歌颂是真祥。",
      "曾闻仇鸾化枭獍，定有秦彭致凤凰。",
      "绩著千秋讴子姓，花飞一县艳公堂。",
      "中河虎渡蝗虫避，岂让前人独擅芳。"
    ]
  },
  {
    "id": "adcfe4db64ef053aa1c71182c0757317",
    "title": "同许秋史登临江关",
    "authorName": "柯蘅",
    "authorId": "adcfe4db64ef053ad1457b72d1457b72",
    "dynasty": "清",
    "content": [
      "凭高览形胜，闽越此名邦。",
      "岚气不成雨，钟声遥坠江。",
      "暗潮生极浦，远翠到疏窗。",
      "更订登临约，莫闲游屐双。"
    ]
  },
  {
    "id": "adcfe4db64ef053a08977db19575bc2a",
    "title": "送张琴溪",
    "authorName": "柯蘅",
    "authorId": "adcfe4db64ef053ad1457b72d1457b72",
    "dynasty": "清",
    "content": [
      "江气雨冥冥，龙吹秋水腥。",
      "西风下黄叶，有客正扬舲。",
      "为我一横笛，离愁满洞庭。",
      "橹声烟际去，遥见数峰青。"
    ]
  },
  {
    "id": "adcfe4db64ef053a5441c5cf477da61b",
    "title": "与箊谷兄停云携琴至临江关待秋史不至",
    "authorName": "柯蘅",
    "authorId": "adcfe4db64ef053ad1457b72d1457b72",
    "dynasty": "清",
    "content": [
      "客有抱琴至，泠泠风入弦。",
      "沧江淡无际，落日欲生烟。",
      "余响忽中断，秋怀殊渺然。",
      "美人不相见，怅望隔遥天。"
    ]
  },
  {
    "id": "adcfe4db64ef053a2207aaedcc2d9177",
    "title": "临江关送秋史",
    "authorName": "柯蘅",
    "authorId": "adcfe4db64ef053ad1457b72d1457b72",
    "dynasty": "清",
    "content": [
      "枫叶下纷纷，扬舲独送君。",
      "天低星在树，江远水生云。",
      "乡思因秋起，客愁怜袂分。",
      "西风折杨柳，忍向笛中闻。"
    ]
  },
  {
    "id": "adcfe4db64ef053a6caef7bfa315127c",
    "title": "送饶子珍归安徽",
    "authorName": "柯蘅",
    "authorId": "adcfe4db64ef053ad1457b72d1457b72",
    "dynasty": "清",
    "content": [
      "春草绿汀洲，长卿正倦游。",
      "落花二三月，归客一孤舟。",
      "别路梅仙岭，乡心谢眺楼。",
      "石凫山下月，夜夜照离愁。"
    ]
  },
  {
    "id": "adcfe4db64ef053a85af148d32da96dd",
    "title": "仙霞关",
    "authorName": "柯蘅",
    "authorId": "adcfe4db64ef053ad1457b72d1457b72",
    "dynasty": "清",
    "content": [
      "直上乱云间，云开见众山。",
      "风烟连太末，海色动诸蛮。",
      "俗俭荒田少，时清徼卒闲。",
      "建州亲舍在，怅望隔重关。"
    ]
  },
  {
    "id": "adcfe4db64ef053a90b14d566030e0eb",
    "title": "重过邹平城下作",
    "authorName": "柯蘅",
    "authorId": "adcfe4db64ef053ad1457b72d1457b72",
    "dynasty": "清",
    "content": [
      "野绿与城齐，秋云渡岭低。",
      "几家烟树外，行客夕阳西。",
      "旧迹怜鸿爪，劳生慨马蹄。",
      "范公祠外路，细草碧萋萋。"
    ]
  },
  {
    "id": "adcfe4db64ef053a673da1772c33c641",
    "title": "归燕",
    "authorName": "柯蘅",
    "authorId": "adcfe4db64ef053ad1457b72d1457b72",
    "dynasty": "清",
    "content": [
      "乱后知谁在，花时见汝归。",
      "转怜经岁别，如与故人违。",
      "道路曾风雨，楼台半是非。",
      "深闺春寂寂，帘卷又斜晖。"
    ]
  },
  {
    "id": "adcfe4db64ef053ab5a3f4eb1983342a",
    "title": "将去潍与吉侯外弟话别",
    "authorName": "柯蘅",
    "authorId": "adcfe4db64ef053ad1457b72d1457b72",
    "dynasty": "清",
    "content": [
      "将别共樽酒，长贫怜客途。",
      "屈平惟有姊，士会未归孥。",
      "往矣依依柳，维之皎皎驹。",
      "明朝回首望，烟树隔程符。"
    ]
  },
  {
    "id": "adcfe4db64ef053a26d4b6647d6740fa",
    "title": "题郭子嘉听漪草堂",
    "authorName": "柯蘅",
    "authorId": "adcfe4db64ef053ad1457b72d1457b72",
    "dynasty": "清",
    "content": [
      "义山旧傍玉溪居，子美瀼西更结庐。",
      "名士由来爱泉石，先生于此乐琴书。",
      "侧身天地青山老，短褐风尘白发疏。",
      "海内烽烟今未熄，岂容高致狎樵渔。"
    ]
  },
  {
    "id": "adcfe4db64ef053a0a4b1bb6256329d0",
    "title": "晓起出城游净慈寺",
    "authorName": "柯蘅",
    "authorId": "adcfe4db64ef053ad1457b72d1457b72",
    "dynasty": "清",
    "content": [
      "城上毕逋乌夜啼，城头晓角风凄凄。",
      "梵唱度云寺隔水，橹声破烟人过溪。",
      "闲门花掩石萝老，孤塔影随山月低。",
      "为语庞眉老尊宿，松阴深处卜幽栖。"
    ]
  },
  {
    "id": "adcfe4db64ef053aea54c087ee537678",
    "title": "五显岭至峡口",
    "authorName": "柯蘅",
    "authorId": "adcfe4db64ef053ad1457b72d1457b72",
    "dynasty": "清",
    "content": [
      "前岭与后岭，势若排空来。",
      "谷深自成涧，石坼各为崖。",
      "林腥虎气伏，雾暗猿声哀。",
      "登高收昔遁，探秘娱今怀。",
      "心领众妙赴，目引群峙回。",
      "霞关在咫尺，云路不可阶。"
    ]
  },
  {
    "id": "adcfe4db64ef053aa67153ae1ca5ed1e",
    "title": "与李吉侯郭荔岩游程符山",
    "authorName": "柯蘅",
    "authorId": "adcfe4db64ef053ad1457b72d1457b72",
    "dynasty": "清",
    "content": [
      "良辰偕胜侣，振策纡游行。",
      "缅兹丘中赏，遂我物外情。",
      "层台一眺望，风物萧以清。",
      "石莲花共色，潭镜影孤明。",
      "野赤日气炯，岩翠秋烟生。",
      "高岩阻羲驾，古洞閟元灵。",
      "绿叠嶂如摺，风余泉尚声。",
      "读书怀韩子，令我仰遗型。",
      "往规感昔泯，余胜与今并。",
      "安能释尘鞅，相与乐岩耕。"
    ]
  },
  {
    "id": "adcfe4db6500c34d6839b20e6a002a1c",
    "title": "夜过伯初见三弥案头有司马景和碑内夹和杜五古一首三弥作也喜而赋赠将索损轩同年和以张之",
    "authorName": "陈琇瑩",
    "authorId": "adcfe4db6500c34dff1418e868148596",
    "dynasty": "清",
    "content": [
      "故人有子字三弥，七岁能为五字诗。",
      "肯共而翁逃宋派，不妨学杜得其皮。",
      "避兵也署陶江集，临帖居然北魏碑。",
      "致语写经老居士，他年三舍避偏师。"
    ]
  },
  {
    "id": "adcfe4db6500c34d95e6a67c4d713731",
    "title": "论诗寄兰生",
    "authorName": "陈琇瑩",
    "authorId": "adcfe4db6500c34dff1418e868148596",
    "dynasty": "清",
    "content": [
      "燕瘦环肥各赏音，偶于浙派见精深。",
      "论诗未信卷葹语，樊榭何人更铸金。",
      "三朝选本亦区区，七子松陵枉并驱。",
      "一例诗翁饶派别，故应萚石胜归愚。"
    ]
  },
  {
    "id": "adcfe4db6505b521da1a092d4d840a23",
    "title": "赠李禹臣",
    "authorName": "王先谦",
    "authorId": "adcfe4db6505b521d1457b72d1457b72",
    "dynasty": "清",
    "content": [
      "不是从黄宪，何缘御李君。",
      "并名中表录，同揖上将军。",
      "镫几晨联草，戈船夜定文。",
      "犹拈《渭城曲》，顾我许同群。"
    ]
  },
  {
    "id": "adcfe4db6505b5218f344df8420d4e4a",
    "title": "早起",
    "authorName": "王先谦",
    "authorId": "adcfe4db6505b521d1457b72d1457b72",
    "dynasty": "清",
    "content": [
      "不寐看窗色，徐行映日华。",
      "水田深戏鸭，村树暗辞鸦。",
      "煮茗依丛竹，移盆接早花。",
      "市廛亦不远，幽意自山家。"
    ]
  },
  {
    "id": "adcfe4db6505b521053b5a17e91c52b7",
    "title": "晓晴",
    "authorName": "王先谦",
    "authorId": "adcfe4db6505b521d1457b72d1457b72",
    "dynasty": "清",
    "content": [
      "春气满庭阴，山低日色侵。",
      "蝶来花更韵，莺啭竹逾深。",
      "倦起书抛架，微酣酒涴襟。",
      "轻寒散曝背，时作白云吟。"
    ]
  },
  {
    "id": "adcfe4db6505b5217ceff17685984082",
    "title": "酒后赏雪舟中",
    "authorName": "王先谦",
    "authorId": "adcfe4db6505b521d1457b72d1457b72",
    "dynasty": "清",
    "content": [
      "薄醉不自倒，衔杯对玉山。",
      "犹能醒诗眼，何处看尘寰。",
      "风弱舟微重，天空鸟任闲。",
      "光摇明镜里，复讶失酡颜。"
    ]
  },
  {
    "id": "adcfe4db6505b521f029f205e4cce058",
    "title": "自黄州南返登岳阳楼",
    "authorName": "王先谦",
    "authorId": "adcfe4db6505b521d1457b72d1457b72",
    "dynasty": "清",
    "content": [
      "甘入烟波伍老渔，拂衣长啸别飞舻。",
      "举头明月黄泥坂，落手扁舟青草湖。",
      "流涕凭轩仍似杜，得鱼携酒不如苏。",
      "茫茫身世今何著，剩欲呼天问左徒。"
    ]
  },
  {
    "id": "adcfe4db6505b5218c9319dfd3e1fcfc",
    "title": "赠子美",
    "authorName": "王先谦",
    "authorId": "adcfe4db6505b521d1457b72d1457b72",
    "dynasty": "清",
    "content": [
      "牙幢待入百蛮烟，美意犹闻部曲传。",
      "利引唐河归故道，欢腾樊镇溢新廛。",
      "虽为五日张京兆，颇似三年白乐天。",
      "遥想汉滨开祖帐，襄阳耆老泪潺湲。"
    ]
  },
  {
    "id": "adcfe4db6505b521b40856f3393539f0",
    "title": "莫愁湖柬曾劼刚",
    "authorName": "王先谦",
    "authorId": "adcfe4db6505b521d1457b72d1457b72",
    "dynasty": "清",
    "content": [
      "江南眼入十分愁，及到湖边万事休。",
      "水宿连宵镫暗雨，风吹破帽客登楼。",
      "遥山湿雾仍侵晓，高阁孤尊自送秋。",
      "来岁寻君行乐处，梦中同上采莲舟。"
    ]
  },
  {
    "id": "adcfe4db6505b521a27f0080d13b9ffd",
    "title": "寄黄觐虞太守",
    "authorName": "王先谦",
    "authorId": "adcfe4db6505b521d1457b72d1457b72",
    "dynasty": "清",
    "content": [
      "颇怪邮筒问讯迟，年来佳趣我能知。",
      "先生书就元和脚，侍女妆成天宝眉。",
      "似说悬弧庆张盥，定教掣笔叹羲之。",
      "吴中老学浑无用，病榻孤吟鬓似丝。"
    ]
  },
  {
    "id": "adcfe4db6505b5210d47c6865be0d10a",
    "title": "过耒阳有怀杜工部",
    "authorName": "王先谦",
    "authorId": "adcfe4db6505b521d1457b72d1457b72",
    "dynasty": "清",
    "content": [
      "自古湖南地，难招旅客魂。",
      "渔歌屈颜悴，《鵩赋》贾声吞。",
      "抑郁忧时老，潺湲伏枕痕。",
      "当年下巴蜀，何苦向湘沅。",
      "罕见亲知面，徒抛肺腑言。",
      "蓬蒿辞朗照，杯炙落尘喧。",
      "淼淼衡阳去，依依郴岸昏。",
      "聂贤空接待，崔舅谬温存。",
      "实谶湖边旐，虚谋汉上园。",
      "厄深千载恸，道屈百家尊。",
      "舟子传疑墓，诗翁问旧村。",
      "公真悬日月，我亦走乾坤。",
      "浦树思依倚，滩流有愤冤。",
      "篇章极冥契，飘泊共谁论。"
    ]
  },
  {
    "id": "adcfe4db6505b5210fbb467f12e8afdc",
    "title": "戏柬禹臣",
    "authorName": "王先谦",
    "authorId": "adcfe4db6505b521d1457b72d1457b72",
    "dynasty": "清",
    "content": [
      "军中不眠宜作候，当食那辨几觞豆。",
      "怪君文潜肉山肥，苦学子美饭颗瘦。",
      "即今黄州电扫平，放笔试草洗兵行。",
      "丈夫能事上下马，叱咤会有风云生。"
    ]
  },
  {
    "id": "adcfe4db6505b521649381e91539c1fe",
    "title": "维舟",
    "authorName": "王先谦",
    "authorId": "adcfe4db6505b521d1457b72d1457b72",
    "dynasty": "清",
    "content": [
      "维舟近高岸，散步出平陆。",
      "春气浮野田，细麦青如沐。",
      "行行入岩径，人家聚山腹。",
      "笑语空外飘，炊烟澹相属。",
      "桃花三两红，幽景媚林麓。",
      "农人归日夕，行歌去相续。",
      "羡彼室家好，愧我身世蹙。",
      "怅然独移时，飞鸟入穷谷。"
    ]
  },
  {
    "id": "adcfe4db6505b52195f0ad2098762049",
    "title": "夜行",
    "authorName": "王先谦",
    "authorId": "adcfe4db6505b521d1457b72d1457b72",
    "dynasty": "清",
    "content": [
      "暮色悄而至，群动迷所向。",
      "新月安天中，斜阳尽水上。",
      "长年猛一榜，及此帆无恙。",
      "舟疾四野迎，风雄万流让。",
      "寒犬吠人语，密树动鸟吭。",
      "村远意先亲，途平胆欲壮。",
      "进退两无主，愁思焉得忘。",
      "时来骑危篷，注目落清旷。"
    ]
  },
  {
    "id": "adcfe4db6505b521d93aa89c6a075ad1",
    "title": "远游",
    "authorName": "王先谦",
    "authorId": "adcfe4db6505b521d1457b72d1457b72",
    "dynasty": "清",
    "content": [
      "远游俗虑静，永日求所适。",
      "雨余沙自清，睡起山更碧。",
      "幽禽低水语，丛筱乱风色。",
      "呼茗喜新煎，课诗矜创获。",
      "见闻犹昨事，迈往续陈迹。",
      "终藉药饵扶，乾坤小行役。"
    ]
  },
  {
    "id": "adcfe4db6505b52176697f1db792d3e2",
    "title": "题龙皞臣诗草",
    "authorName": "王先谦",
    "authorId": "adcfe4db6505b521d1457b72d1457b72",
    "dynasty": "清",
    "content": [
      "朔风吹微雪，被酒昏不醒。",
      "畜眼见龙侯，使我志气盛。",
      "世烈蔚通材，儒术成健令。",
      "旧知德业广，近接词华胜。",
      "浮空波澜老，入冶金铁迸。",
      "攀古学阴何，步今揖王邓。",
      "愿言举高翮，侧听敷新政。",
      "再读县居篇，私怀国桢庆。"
    ]
  },
  {
    "id": "adcfe4db6505b5213bf4a99b8ac135e7",
    "title": "将以重九放榜前一夕书此赠绎庈偶谈及新修滕王阁之胜故并及之",
    "authorName": "王先谦",
    "authorId": "adcfe4db6505b521d1457b72d1457b72",
    "dynasty": "清",
    "content": [
      "忆年庚午初乘传，长寿虎头同笔砚。",
      "青袍白纻四千人，手拔高材充上选。",
      "一朝兵气洗滇海，济济英贤赴秋宴。",
      "汪子告余同志难，他日持衡应请念。",
      "羲轮下坂倏几载，与君被命辞深殿。",
      "握手千言见夜镫，论心一盏忘朝膳。",
      "迩来文格变已甚，谁挽狂澜注天堑。",
      "功名有命君所柄，心目虽疲余敢倦。",
      "妍媸略似较美人，洗尽铅华见真面。",
      "喜从湖口得异石，终恐丰城埋古剑。",
      "重阳已近风雨来，一夕微寒袭深院。",
      "桂舒丹蕊正堪折，菊泛清尊催入宴。",
      "传闻新阁高插云，好看秋心澄曳练。",
      "却思旧日饱游衍，刚是残黎脱征战。",
      "百废未举官私急，遗址难寻桑海变。",
      "西山南浦待公来，碧瓦朱甍尽题遍。",
      "人生会合有夙分，意气许与蒙深眷。",
      "李侯共被又一时，贺监服膺那足羡。",
      "掷简聊歌白雪曲，传衣各有青云彦。",
      "君看夜静奎宿堂，射斗文光如曜电。"
    ]
  },
  {
    "id": "adcfe4db6505b521fa7f3e67368c77db",
    "title": "自庵丈以董香光画卷见赠赋此志谢",
    "authorName": "王先谦",
    "authorId": "adcfe4db6505b521d1457b72d1457b72",
    "dynasty": "清",
    "content": [
      "大江驱蜀下海门，东陵中扼禹所云。",
      "洞庭北贯江横分，极望长沙空白云。",
      "华亭宗伯画死杰，家在江南卧黄叶。",
      "梦游贾杜伤心地，万古湖南自清绝。",
      "扁舟上溯纵所之，千岩万壑皆生姿。",
      "遥睇衡山泊湘渚，应是先生阁笔时。",
      "三百年来如逝水，断缣玉碎埋燕市。",
      "乱云脱坏随卷舒，残树迷离半生死。",
      "吾师笔法华亭传，一一点染还天全。",
      "少陵脱字真可补，道子破佛嗟无缘。",
      "公今付我传孙子，他日南归水云里。",
      "呼儿展画对潇湘，再拜谢公不敢忘。"
    ]
  },
  {
    "id": "adcfe4db6505b521712f57bab258ebd4",
    "title": "苍梧山",
    "authorName": "王先谦",
    "authorId": "adcfe4db6505b521d1457b72d1457b72",
    "dynasty": "清",
    "content": [
      "当年沧海东南坼，想见神山高下开。",
      "会稽失却白水峡，郁州半割苍梧堆。",
      "我疑溟鹏惯远徙，不数灵鹫能飞来。",
      "已陋景纯笺草木，试招虞舜归蓬莱。"
    ]
  },
  {
    "id": "adcfe4db6505b5214ac0a96d078091c0",
    "title": "戏赠寄禅师",
    "authorName": "王先谦",
    "authorId": "adcfe4db6505b521d1457b72d1457b72",
    "dynasty": "清",
    "content": [
      "道人心如水镜寒，笑视尘海空迷漫。忽逢童子掷瓦砾，清泠不觉生微澜。",
      "异时佛杖何住著，四海飘飖一行脚。闲田招客谁使令，坐遣天机落禅缚。",
      "世无姬文化斗争，虞芮几时来质成。拂衣长啸八云去，污渠蚊蚋徒纵横。",
      "君不见趯瓶倒钵古坛主，田与上人安所取。纤埃不著一物无，请更从师下转语。"
    ]
  },
  {
    "id": "adcfe4db6505b521a6e072b5c2c48a28",
    "title": "述怀",
    "authorName": "王先谦",
    "authorId": "adcfe4db6505b521d1457b72d1457b72",
    "dynasty": "清",
    "content": [
      "余幼好奇伟，不畏俗子詈。",
      "食其虽儒冠，仲翔有高气。",
      "偪侧闾里中，耻顾蜗蚓饵。",
      "长怀千载友，宁论一室事。",
      "弱龄经丧乱，楼船管书记。",
      "老彭曾竞走，壮王时并骑。",
      "不能从俯仰，颇复多慢易。",
      "尚枉孟公留，甘作杨津避。",
      "忽逢长沙友，邀共泉陵辔。",
      "饱看山水归，穷途亦高致。",
      "陇西开幕府，陕南伫儒帅。",
      "中道有分张，微材免瑕累。",
      "梁公实桓桓，胆气固少二。",
      "抗手杯酒间，披肝野营次。",
      "大江平若席，酣卧有余地。",
      "谍报群撚来，早市缠妖燧。",
      "深宵呼起起，草檄不成睡。",
      "尚想九真役，凶徒俄蚁萃。",
      "元戎空瞋目，老将或垂泪。",
      "飞炮鸣我前，高唱倚薄醉。",
      "突围走天门，道左纷贼帜。",
      "湖桥中夜断，纵马泅更坠。",
      "移军蕲水县，张幄孤峰翠。",
      "炙背当骄阳，披襟逐凉吹。",
      "习勇喜观陈，受降甘报使。",
      "蹴踏骸骨场，见惯了不异。",
      "顾惭百炼质，庶获一割利。",
      "何期忝高科，谬得陪清位。",
      "低心就绳墨，眵目觑文字。",
      "肉食远谋虚，头衔流俗贵。",
      "悠悠世事改，冉冉颓年至。",
      "方隅空砥平，瀛海竞鼎沸。",
      "我如祖士雅，时有声警寐。",
      "又似曹景宗，尚忆火出鼻。",
      "事愿每自违，身世已无系。",
      "由来抚髀叹，不溷洗耳志。",
      "艰难况饱历，生死久慭置。",
      "天公不见收，水伯亦屡弃。",
      "长歌射虎山，奋袖啼猿寺。",
      "悠哉复游哉，终已快吾意。"
    ]
  },
  {
    "id": "adcfe4db6505b521cde520edf896592f",
    "title": "送吴子修学使归杭州",
    "authorName": "王先谦",
    "authorId": "adcfe4db6505b521d1457b72d1457b72",
    "dynasty": "清",
    "content": [
      "廿年不踏长安地，梦想朋游醉文字。",
      "闻君持节渡湘来，喜入镫花照无睡。",
      "知君慧眼湘月明，信君澄怀湘水清。",
      "贤名一日播万口，邦人引领神先倾。",
      "甄文救弊不遑恤，远接朱张近无匹。",
      "乘轺崔浩时共荣，奏赋相如自称疾。",
      "王程三载甫经年，何意告别乘归船。",
      "君身岂藉官职重，所惜多士无良缘。",
      "明廷衮衮登英杰，不信扶危少施设。",
      "育才堂馆高切云，劝学文书纷似雪。",
      "树人敢谓匪嘉谋，城社狐鼠难可搜。",
      "狂夫横议惧民散，相忽得非根本忧。",
      "我今伏处成衰暮，钳口藏身真自误。",
      "君虽暂归行入朝，莫忘青蒲陈谏疏。"
    ]
  },
  {
    "id": "adcfe4db650e58308d568391a421d7ff",
    "title": "江梅",
    "authorName": "袁梓贵",
    "authorId": "adcfe4db650e5830d1457b72d1457b72",
    "dynasty": "清",
    "content": [
      "泽国荒城暮，岁寒谁问津。",
      "沧江满风雪，犹自一枝春。",
      "孤影澄波媚，疏烟澹月皴。",
      "遥天何处寄，恐触怒蛟鳞。"
    ]
  },
  {
    "id": "adcfe4db650e58307cd23f6fe419f4b8",
    "title": "孤雁",
    "authorName": "袁梓贵",
    "authorId": "adcfe4db650e5830d1457b72d1457b72",
    "dynasty": "清",
    "content": [
      "寥落竟无侣，清高生远愁。",
      "风霜片影急，天地一声秋。",
      "四泽遍缯缴，孤飞何处投。",
      "故群自粱稻，嗟尔若为谋。"
    ]
  },
  {
    "id": "adcfe4db650e5830d8c8e7bf7502adc7",
    "title": "读元次山舂陵贼退二诗有作",
    "authorName": "袁梓贵",
    "authorId": "adcfe4db650e5830d1457b72d1457b72",
    "dynasty": "清",
    "content": [
      "漫叟儒者官，嗟官贼不如。",
      "贼民虽在官，异哉更在儒。",
      "官本他乡人，爬搜幸终疏。",
      "儒实我族类，反噬完肤无。",
      "借问腐体疮，何如附骨疽。",
      "公然闯庭场，罟擭陷阱俱。",
      "儒形盗官势，官气官眉须。",
      "哼尔诸缙耆，我前当嗫嚅。",
      "我虽尔等夷，我与官为徒。",
      "嘻尔城狐鼠，无烦尔追呼。",
      "乞尔为蛩蛩，吾钭为巨虚。",
      "嗟尔漏网凶，亲援亟苞苴。",
      "翼卵我有权，安归虐同闾。",
      "咄尔身家民，来来勿趑趄。",
      "勿言桑梓情，肤虱食在肤。",
      "勿言创痍伤，肉尽骨尚粗。",
      "贼剥尔九百，我不当千蚨。",
      "此外纷穷黎，贼虽不尔荼。",
      "我将竭泽取，集瘠能成腴。",
      "尚有群儒酸，橐笔来于于。",
      "勿曰同类为，齑黄当金输。",
      "我橐尚无底，实中需金珠。",
      "我膳薄双鸡，备物需疱厨。",
      "我党私百千，虚屯需禄糈。",
      "矧不厚所敛，何物为官谀。",
      "谁欤者违言，视此官牒符。",
      "下言乡井卫，上言军国需。",
      "公名快私虐，良法供奸渔。",
      "症结邪勿攻，更剥元气虚。",
      "死自病者受，医禄日获余。",
      "长官知未知，道已民气舒。",
      "不然胡乐输，乐输群贤劬。",
      "何以谢群贤，畀尔斧钺鈇。",
      "日括脑肺肝，膏华饰田庐。",
      "日饱髓血脂，光泽丰腰躯。",
      "峨峨复峨峨，形虎而骨狐。",
      "堂庑坐驵侩，衣冠纷隶胥。",
      "岂无旧兰蕙，一朝化茅茹。",
      "或方吓凤皇，或且歌卬须。",
      "谁能绝人命，以作时世趋。",
      "大笑行出门，灵均方卜居。",
      "即持漫叟竿，归钓湍江鱼。",
      "纷纷投饵来，既得复弃诸。",
      "含情语阳鱎，恐无食汝余。"
    ]
  },
  {
    "id": "adcfe4db650e58300a3cbac548221bcb",
    "title": "舟次观雪后山",
    "authorName": "袁梓贵",
    "authorId": "adcfe4db650e5830d1457b72d1457b72",
    "dynasty": "清",
    "content": [
      "船窗触纸瞠冻蝇，隔窗唤山山不应。天公戏罢地媪笑，雨玉虽幻殊难矜。",
      "巨灵别逞白描手，粉本万里铺素绫。皴劈湛起水晶粟，捏凸细斫玻璃层。",
      "纷如镕锡泻盘水，奇状错凿嵌水银。妙如技演目巧室，空青府筑峰碅磳。",
      "以如咸海曝盐卤，熬波出素堆丘陵。忽然化作银涛万叠涌，欲流不流，疑有白马犀甲藏威灵。",
      "魏宫户洞误屏隔，南山树尽系绢匀。玉狮嗅地背毛氄，白龙仰天鳞甲腾。",
      "玉女缟素冷逾艳，烂簪白奈鬟鬅鬙。儿孙笋列信如玉，未免丱角皤堪憎。",
      "是空是色绝拟议，但见苦日偷露光摩棱。造视更有群玉矗，又不知是山还是积雪之冻凝。",
      "便思移入广寒殿，万八千户依崚嶒。不然直作泰山倚，纵有阳炙犹堪凭空恨。",
      "可望不可即，毋乃琼宫瑶岛骨重难飞登。我时眼刮明远镜，眉峰隐隐生凉冰。",
      "扪心已信玉壶里，但恨块垒浇难平。袁安虽僵亦云乐，如此卧游得未曾。",
      "方山冠耸起摩顶，头衔直借吾知能。"
    ]
  },
  {
    "id": "adcfe4db650f10646db2c076c940ee40",
    "title": "春日登宏济寺",
    "authorName": "李赞元",
    "authorId": "adcfe4db650f1064d1457b722cb6b103",
    "dynasty": "清",
    "content": [
      "纵览旷无际，长江一望深。",
      "危亭穿石罅，密树散春阴。",
      "帆影当窗暝，钟声入浦沉。",
      "盘桓千仞上，徙倚自长吟。"
    ]
  },
  {
    "id": "adcfe4db650f10642711bf81b7fa6ee5",
    "title": "锡山晚泊",
    "authorName": "李赞元",
    "authorId": "adcfe4db650f1064d1457b722cb6b103",
    "dynasty": "清",
    "content": [
      "片艇寻幽胜，溪行几曲湾。",
      "夕阳微照水，雪影尽归山。",
      "汀鹭河边去，渔舟浦外还。",
      "旗亭何处问，树下绿阴闲。"
    ]
  },
  {
    "id": "adcfe4db651683fd1e8524061113de7b",
    "title": "月夜泊石牛",
    "authorName": "金居敬",
    "authorId": "adcfe4db651683fdd1457b72d1457b72",
    "dynasty": "清",
    "content": [
      "人静黄昏后，扁舟泊石牛。",
      "乱虫喧入夜，孤月自明秋。",
      "酒送乡心远，诗分客路忧。",
      "姮娥流素影，伴我住滩头。"
    ]
  },
  {
    "id": "adcfe4db651683fdcad47fb3afadcf31",
    "title": "剡溪晓发",
    "authorName": "金居敬",
    "authorId": "adcfe4db651683fdd1457b72d1457b72",
    "dynasty": "清",
    "content": [
      "破晓冲寒放越舲，鸣榔惊我醉初醒。",
      "拥将布被萦诗思，陡启篷窗列画屏。",
      "平野冻云低远树，乱山残雪出孤亭。",
      "应知此去山城近，无数炊烟到眼青。"
    ]
  },
  {
    "id": "adcfe4db651683fd4feb2a52d1728957",
    "title": "游平湖报本废塔院",
    "authorName": "金居敬",
    "authorId": "adcfe4db651683fdd1457b72d1457b72",
    "dynasty": "清",
    "content": [
      "劫余废寺两三椽，佛像僧龛并渺然。",
      "湖石似山幽径立，土花如毯古碑眠。",
      "空梁有燕营新垒，坏塔无人落断砖。",
      "鼓勇登临最高顶，振衣红日白云边。"
    ]
  },
  {
    "id": "adcfe4db651b4f06965672a09a2cbd92",
    "title": "过锦秋湖望博兴",
    "authorName": "王启座",
    "authorId": "adcfe4db651b4f06d1457b72d1457b72",
    "dynasty": "清",
    "content": [
      "荷花开遍锦秋湖，疏雨斜风入画图。",
      "十里长堤行未了，柳条烟重是蒲姑。"
    ]
  },
  {
    "id": "adcfe4db651b4f062aa6172b08f9b807",
    "title": "秋日游柿岩",
    "authorName": "王启座",
    "authorId": "adcfe4db651b4f06d1457b72d1457b72",
    "dynasty": "清",
    "content": [
      "鳞鳞霜信染丹枫，擘絮寒云万木空。",
      "九曲溪流青嶂里，一声樵唱乱山中。"
    ]
  },
  {
    "id": "adcfe4db6522d524a137bfc2ccf709f6",
    "title": "过堂伯祖挹斋相国翡翠园",
    "authorName": "周氏",
    "authorId": "adcfe4db6522d524d1457b72d1457b72",
    "dynasty": "清",
    "content": [
      "金谷荒凉墓尚存，午桥风月剩琴尊。",
      "低徊五十年前事，一树梨花欲断魂。"
    ]
  },
  {
    "id": "adcfe4db65240a7cd808ace63b6ee528",
    "title": "正阳道中",
    "authorName": "胡光莹",
    "authorId": "adcfe4db65240a7cd1457b72d1457b72",
    "dynasty": "清",
    "content": [
      "四望渺难极，中州沃壤夸。",
      "无山便车马，有树即人家。",
      "大野西风急，长天落日斜。",
      "客心疑虏积，愧汝路旁鸦。"
    ]
  },
  {
    "id": "adcfe4db65240a7c4e4a4a178c29e52c",
    "title": "昌山峡",
    "authorName": "胡光莹",
    "authorId": "adcfe4db65240a7cd1457b72d1457b72",
    "dynasty": "清",
    "content": [
      "万山横裁江波路，洪澜陡激蛟龙怒。",
      "昂头触石石为开，放出袁江水东注。",
      "江水东流去不还，山形屹立森雄关。",
      "乱抛残石落江底，有如剑戟相回环。",
      "沿江舟子程途熟，稳挟舟行随石曲。",
      "下滩把舵目不移，上滩更惧来舟触。",
      "江石齿齿水沄沄，行客相顾语不闻。",
      "但愿布帆轻出峡，瓣香默祷阅城君。"
    ]
  },
  {
    "id": "adcfe4db653c00ecf904d99ee2d8568f",
    "title": "寄友",
    "authorName": "刘掞",
    "authorId": "adcfe4db653c00ecd1457b72d1457b72",
    "dynasty": "清",
    "content": [
      "我有潇湘竹，中含太古音。",
      "所思人不见，孤月影沈沈。",
      "何日临风奏，遥传此夜心。",
      "独宜桓叔夏，来听老龙吟。"
    ]
  },
  {
    "id": "adcfe4db654d14ffdf4179368ed65836",
    "title": "秋日严州城下用放翁初秋有感韵",
    "authorName": "丁申",
    "authorId": "adcfe4db654d14ffd1457b723214a6d8",
    "dynasty": "清",
    "content": [
      "萧萧落木下孤洲，叠叠穷山豁一州。",
      "枫叶江浔帆影碎，梅花城郭笛声愁。",
      "归耕游卒争刑马，垦废贫黎合买牛。",
      "休养此邦诚不易，长官匪止俸钱筹。"
    ]
  },
  {
    "id": "adcfe4db655c7df825de93f39a57d705",
    "title": "夜归",
    "authorName": "涂始",
    "authorId": "adcfe4db655c7df8d1457b72d1457b72",
    "dynasty": "清",
    "content": [
      "水声离闸小，镫火隔林微。",
      "骤雨移山去，羁人趁夜归。",
      "村因滑径远，星为湿云稀。",
      "遥想溪桥外，苍烟冷竹扉。"
    ]
  },
  {
    "id": "adcfe4db655c7df82a78dd45f9688a1b",
    "title": "襄阳南楼作",
    "authorName": "涂始",
    "authorId": "adcfe4db655c7df8d1457b72d1457b72",
    "dynasty": "清",
    "content": [
      "赋罢高楼对夕晖，途穷岁晚怅谁依。",
      "碧云红叶乡关远，白发青衫故旧稀。",
      "野戍秋深花尽落，中原日暮雁孤飞。",
      "西风莫遣严霜下，客在天涯未授衣。"
    ]
  },
  {
    "id": "adcfe4db65636d9504fbf1b44ead22cc",
    "title": "清化驿早行",
    "authorName": "张德懋",
    "authorId": "adcfe4db65636d95d1457b72d1457b72",
    "dynasty": "清",
    "content": [
      "兰江渡后又涔河，复岭重冈策马过。",
      "蟋蟀咽凉秋思早，棕榈战叶晓风多。",
      "萍花一亩分鸥鹭，松径千山暗薜萝。",
      "我欲扬舲问湘浦，大江渺渺洞庭波。"
    ]
  },
  {
    "id": "adcfe4db65636d954fcd6e7839b61b98",
    "title": "题寓斋壁",
    "authorName": "张德懋",
    "authorId": "adcfe4db65636d95d1457b72d1457b72",
    "dynasty": "清",
    "content": [
      "丈室重开选佛场，依然三宿恋枯桑。",
      "但知坐啸依修竹，不信无诗到海棠。",
      "隔院树阴凉送雨，入帘花气夜添香。",
      "由来吏隐多萧散，未羡中书食万羊。"
    ]
  },
  {
    "id": "adcfe4db656880c9334facb5e47a8b5c",
    "title": "金山",
    "authorName": "方还",
    "authorId": "adcfe4db656880c9d1457b72d1457b72",
    "dynasty": "清",
    "content": [
      "岷山东来尽，中流一屿孤。",
      "潮声连旦暮，山势带荆吴。",
      "未雨云充栋，将风树落乌。",
      "夜深江月上，疑是坐冰壶。"
    ]
  },
  {
    "id": "adcfe4db656880c9b98061905b31a81d",
    "title": "送友人归黄山",
    "authorName": "方还",
    "authorId": "adcfe4db656880c9d1457b72d1457b72",
    "dynasty": "清",
    "content": [
      "秋色满城楼，秋风古渡头。",
      "此时一挥手，孤月在扁舟。",
      "草折黄花老，天空白露稠。",
      "十年还故国，欢喜入新州。"
    ]
  },
  {
    "id": "adcfe4db656880c9d592e1c94fa1c31a",
    "title": "结客少年场行",
    "authorName": "方还",
    "authorId": "adcfe4db656880c9d1457b72d1457b72",
    "dynasty": "清",
    "content": [
      "生平负奇气，结交遍邯郸。",
      "邯郸多年少，相邀重一言。",
      "探丸入公府，拔剑洒重冤。",
      "一怒震都市，片语折郦樊。",
      "昨日羽书至，烽火照边垣。",
      "慷慨愿从军，挟矢到辕门。",
      "奋身作前驱，所至皆摧残。",
      "敌人望旗帜，各各心胆寒。",
      "大小三百战，肌肉无寸瘢。",
      "旧疆皆已复，露布入长安。",
      "天子赐颜色，列土为屏藩。",
      "再拜不肯受，大笑归丘园。"
    ]
  },
  {
    "id": "adcfe4db6571e3d43626ce0e340f3deb",
    "title": "漫兴",
    "authorName": "徐湘潭",
    "authorId": "adcfe4db6571e3d4d1457b72d1457b72",
    "dynasty": "清",
    "content": [
      "雨过田园静，春风不待招。",
      "新泥黏屐齿，软草度裙腰。",
      "鸭绿浅深水，鹅黄长短条。",
      "村童无一事，赶蝶过溪桥。"
    ]
  },
  {
    "id": "adcfe4db6571e3d46f61172c7e02b628",
    "title": "寄羽可",
    "authorName": "徐湘潭",
    "authorId": "adcfe4db6571e3d4d1457b72d1457b72",
    "dynasty": "清",
    "content": [
      "绝少黄金壮阮囊，底须蒿目叹炎凉。",
      "穷非我辈难胜任，诗到愁时转觉强。",
      "天下谁为真富贵，吾生端合老文章。",
      "梅花不厌空斋吟，肯送春光入院墙。"
    ]
  },
  {
    "id": "adcfe4db6571e3d45f2a3818fa69426c",
    "title": "山居",
    "authorName": "徐湘潭",
    "authorId": "adcfe4db6571e3d4d1457b72d1457b72",
    "dynasty": "清",
    "content": [
      "茅庐七八自成村，草蔓蟠窗山拥门。",
      "地僻久无宾过扰，昼长间与鹤通言。",
      "西风晚日翻鸦舅，野水秋田长稻孙。",
      "但得优游遂小隐，底须幸苦觅桃源。"
    ]
  },
  {
    "id": "adcfe4db6571e3d4dd628e8f72a940c4",
    "title": "夜坐",
    "authorName": "徐湘潭",
    "authorId": "adcfe4db6571e3d4d1457b72d1457b72",
    "dynasty": "清",
    "content": [
      "寒虫号穹壁，斜月炯虚幔。",
      "幽客难早眠，宵景孤赏惯。",
      "未雨叶疑湿，不风天转淡。",
      "稀星八九颗，错落当户瞰。",
      "前村白差差，霜瓦光破乱。",
      "大块清绝气，倾泄在夜半。",
      "安得伯牙生，冥写入丝缦。"
    ]
  },
  {
    "id": "adcfe4db6571e3d40073f06571285b07",
    "title": "游青原山",
    "authorName": "徐湘潭",
    "authorId": "adcfe4db6571e3d4d1457b72d1457b72",
    "dynasty": "清",
    "content": [
      "名蓝隐深邃，已近犹无觌。",
      "一径循纡回，乱峰森蔽翼。",
      "铁立石上松，黛蔚庭前柏。",
      "危檐炯金榜，犹是宋题额。",
      "觉王殿宇雄，庄严盛功德。",
      "缘阶鸽不怖，闻钟鱼就食。",
      "天香从西来，鼻受心有得。",
      "旁廊转深曲，龙蛇走石壁。",
      "颜黄及李相，忠义标心画。",
      "呜呼百世下，珍重摹手泽。",
      "徘徊此循赏，不觉日西昃。",
      "方丈惜一毡，凝神安偃息。",
      "半偈参沈沈，一镫明的的。",
      "夜来春雨寒，梦破前山碧。",
      "凌晨出西阁，祖塔礼幽宅。",
      "传闻牛鬼雄，赖此镇狂魄。",
      "碧乳泉更奇，顿足通水脉。",
      "何人安地轴，一激高数尺。",
      "地灵昭异境，兹理究莫测。",
      "东冈五笑亭，临渊踞盘石。",
      "仿佛三峡桥，怒流奔霹雳。",
      "战兢戒徒侣，无使蛟龙获。",
      "兹山在吾郡，丛林推巨擘。",
      "夜来讲学辈，于此混儒释。",
      "两家互有人，各各树坛席。",
      "可怜同盛衰，风流今寥阒。",
      "倒荆花久枯，五贤祠已坼。",
      "我来纵游眺，淹留只一夕。",
      "探胜兴虽浓，怀古情尤剧。",
      "不识千载后，知否复此客。"
    ]
  },
  {
    "id": "adcfe4db6571e3d45addaa1dc816d96b",
    "title": "石溪客馆夜坐示诸生",
    "authorName": "徐湘潭",
    "authorId": "adcfe4db6571e3d4d1457b72d1457b72",
    "dynasty": "清",
    "content": [
      "金溪距石溪，少悭十里途。",
      "养疴就邻党，聊复兼授徒。",
      "童冠森立竹，朝夕恒相于。",
      "岂不念家室，旬月便通书。",
      "半生远游倦，息肩中道舒。",
      "时有糗鞴入，兼为文字娱。",
      "夜深月影高，风厉镫花粗。",
      "诸生悉英茂，努力勤经畬。",
      "我醉一挥翰，诗律将毋疏。"
    ]
  },
  {
    "id": "adcfe4db657d9bc5b40e5638056a3d3c",
    "title": "泊兰江",
    "authorName": "梁善长",
    "authorId": "adcfe4db657d9bc5d1457b72d1457b72",
    "dynasty": "清",
    "content": [
      "川暝舟初泊，群峰夕照中。",
      "晚烟浮树碧，渔火烧崖红。",
      "流恨无如水，吹愁欲借风。",
      "醉吟何不可，江月故人同。"
    ]
  },
  {
    "id": "adcfe4db657d9bc50a3b1cd799bc487b",
    "title": "登鳌洲塔同陈石樵",
    "authorName": "梁善长",
    "authorId": "adcfe4db657d9bc5d1457b72d1457b72",
    "dynasty": "清",
    "content": [
      "浮图七级宝安西，共倚危栏望欲迷。",
      "水绕鳌洲桃浪阔，天回鹏岭涧云低。",
      "蔗苗绿映村边路，菽蔓青延垄上畦。",
      "转眼花飞春又暮，可堪归鸟向人啼。"
    ]
  },
  {
    "id": "adcfe4db657ecd1ba604dbe11bf8f8fa",
    "title": "程季静斋中同诸子即事",
    "authorName": "夏力恕",
    "authorId": "adcfe4db657ecd1bd1457b72d1457b72",
    "dynasty": "清",
    "content": [
      "屐齿累累索酒杯，君家兄弟叠相陪。",
      "一株花底残更坐，百舌声中晓梦来。",
      "老眼湖山归澹泊，旧墙风雨上莓苔。",
      "澜翻那记通宵语，正欲题诗墨沈催。"
    ]
  },
  {
    "id": "adcfe4db657ecd1bf0f8dd7940b9913c",
    "title": "出庐山作用十二儿韵",
    "authorName": "夏力恕",
    "authorId": "adcfe4db657ecd1bd1457b72d1457b72",
    "dynasty": "清",
    "content": [
      "旧游庐山南，今过庐山北。",
      "山光两腋间，忽忽生羽翼。",
      "初行尚晴明，青苍无气力。",
      "云重倏黯然，遥天卷虚白。",
      "雨脚穿云根，四围不可划。",
      "石级水生波，溟蒙入泽国。",
      "燎衣茅店中，粗粝供晚食。",
      "黄昏到古寺，寂寂帘影黑。",
      "佛火犹未然，碑碣杳难识。",
      "踏石寻归路，张镫望素壁。",
      "中有绝妙辞，粉落字半蚀。",
      "酬唱坐欷歔，一例天涯客。",
      "拳手暂支头，万窍号枕侧。",
      "窗外有星芒，起行望山色。",
      "山尽雨亦休，回首浩无极。"
    ]
  },
  {
    "id": "adcfe4db657ecd1bcb807055775bf7d3",
    "title": "王荆公故址",
    "authorName": "夏力恕",
    "authorId": "adcfe4db657ecd1bd1457b72d1457b72",
    "dynasty": "清",
    "content": [
      "巍巍公辅地，乃在城东隅。春风为惨淡，野鸟相招呼。",
      "宋朝享祀配尼父，数百年来委残土。此心致主岂有他，学古无权空灭古。",
      "遗蘖重生叹末流，党人名姓石工羞。皋夔稷契亦已矣，读书执拗乃如此。"
    ]
  },
  {
    "id": "adcfe4db657ecd1bede187a7d89f0554",
    "title": "读昌黎诗",
    "authorName": "夏力恕",
    "authorId": "adcfe4db657ecd1bd1457b72d1457b72",
    "dynasty": "清",
    "content": [
      "韩子戛戛去陈言，文章既得万口喧。",
      "我爱韩子好诗句，戛戛更觉陈言去。",
      "金钟大镛声九天，罢考弛击仍鍧然。",
      "赤手捉蛇足履虎，缓带轻裘文不武。",
      "才大踏翻骚客坛，蹑空走漠相盘桓。",
      "李唐一代诗如猬，机同锦绣鼎同味。",
      "其先厥有陈子昂，后来韦柳继孟王。",
      "仙风太白绝尘表，少陵之诗诗独老。",
      "自余支派非不多，众流焉许肩江河。",
      "下视元白艳且懦，驱驰籍湜骖郊贺。",
      "公不步人人步公，纵肖其形神弗充。",
      "学者莫作雕镂想，言以气浮须善养。"
    ]
  },
  {
    "id": "adcfe4db659cc75afe9355c13b75f3c9",
    "title": "送李莪洲司马之湖北",
    "authorName": "马履泰",
    "authorId": "adcfe4db659cc75a442cde81aa2a7737",
    "dynasty": "清",
    "content": [
      "又见天涯书剑游，清尊话别苏门秋。",
      "剧辛不作燕昭客，李白重登崔颢楼。",
      "壮志大江流汉水，离情白日淡幽州。",
      "葛龚亦自成千古，莫恨轻车老不侯。"
    ]
  },
  {
    "id": "adcfe4db659cc75a365bc162c007baa1",
    "title": "红石峡",
    "authorName": "马履泰",
    "authorId": "adcfe4db659cc75a442cde81aa2a7737",
    "dynasty": "清",
    "content": [
      "金粟祠前大漠开，凭高指点旧烽台。",
      "陈云黄卷平沙去，战血红蒸断峡来。",
      "雁海茫茫浑不辨，漳河滚滚浩难回。",
      "即今日暮边声静，坐听严城鼓角催。"
    ]
  },
  {
    "id": "adcfe4db659cc75a41dc635f4cbd4db5",
    "title": "雁足镫",
    "authorName": "马履泰",
    "authorId": "adcfe4db659cc75a442cde81aa2a7737",
    "dynasty": "清",
    "content": [
      "野烟漠漠耘夫耘，老绿已活将骞云。",
      "和土捉视爪趾分，一行虫啮搜遗文。",
      "建昭始造膏衔芬，阳朔三年赐将军。",
      "蹼下字更眇秋蚊，实内大厨迩膻荤。",
      "高尺有二重一斤，叹息制度精轶群。",
      "工今不艺嬉朝曛，何事不异古所云。",
      "然勤小物大放纷，吾将西征吊苍雯。",
      "孝武赤雁歌纷纭，孝宣神爵以瑞闻。",
      "是时火德方烟煴，王霸杂用钟间鼓。",
      "元帝儒缓家法棼，灭火非燕乃政君。",
      "十侯并封兆黄雰，一镫虽细割炎炘。",
      "宫中老妇昧巢焚，直至偪玺惨不欣。",
      "怒掷阶下恨嚼龂，坐见威斗延灵氛。",
      "园寝废坏现夔羵，穗帷玉座缘苔纹。",
      "安得麻烛照秋蕡，哀鸿夜叫霜无垠。"
    ]
  },
  {
    "id": "adcfe4db65a01b266d30d7bfff64735a",
    "title": "寒山",
    "authorName": "汪瑶",
    "authorId": "adcfe4db65a01b26d1457b72d1457b72",
    "dynasty": "清",
    "content": [
      "飞雨过群岭，篮舆陟翠微。",
      "幽径入松际，轻风吹人衣。",
      "高士有遗迹，想见疏凿时。",
      "老屋就深树，寒泉泻平池。",
      "墓梅双虬龙，屈铁盘高枝。",
      "缅怀硕人轴，偕隐赋乐饥。",
      "已辞梁栋材，自远太庙牺。",
      "一门擅文藻，渊雅良可师。",
      "予亦慕高隐，愿采商山芝。",
      "鹿门期可遂，怀古生遐思。"
    ]
  },
  {
    "id": "adcfe4db65a39ab7bef1eefdc4f99cf0",
    "title": "次梦湘登海陵城韵",
    "authorName": "江云龙",
    "authorId": "adcfe4db65a39ab7d1457b72d1457b72",
    "dynasty": "清",
    "content": [
      "黯澹春容久不晴，天时人事两心惊。",
      "匹夫何责齐兴废，古道论交一死生。",
      "许有青山埋俊骨，怕无黄竹写哀声。",
      "神仙儿女终能累，婚嫁何年毕向平。"
    ]
  },
  {
    "id": "adcfe4db65a39ab79ed2b5c98e3f2996",
    "title": "漫兴呈穆少若观察",
    "authorName": "江云龙",
    "authorId": "adcfe4db65a39ab7d1457b72d1457b72",
    "dynasty": "清",
    "content": [
      "事到无聊学闭关，孱躯宁耐地卑寒。",
      "闲云零落不成雨，病木支离强恋山。",
      "岁歉每伤棉力竭，时危便做布衣难。",
      "郭仙雅意怜才尽，早索江淹彩笔还。"
    ]
  },
  {
    "id": "adcfe4db65a39ab7cb0858eeb3654adb",
    "title": "二女篇赠李仲仙布政",
    "authorName": "江云龙",
    "authorId": "adcfe4db65a39ab7d1457b72d1457b72",
    "dynasty": "清",
    "content": [
      "巢湖如洗镜，孤山如点黛。",
      "就中生二女，容颜婉娈对。",
      "年纪颇相若，幼者弱一岁。",
      "闾里既相接，性情复相爱。",
      "初七及下九，出入每连袂。",
      "同守不字贞，各抱知希贵。",
      "毕竟幼者美，光华难久閟。",
      "空谷发幽香，清飔飘兰蕙。",
      "朝扫峨眉月，夕解湘江佩。",
      "飞云撮其履，紫霙承其盖。",
      "来去倏如风，游戏天人界。",
      "老女坐湖山，日抱泉石睡。",
      "梦醒堕京华，王侯高甲第。",
      "其中多美女，艳妆争妖异。",
      "冠髻峨以高，眉腰曲而细。",
      "自惭步屐非，欲进仍却退。",
      "幼女翩然来，光艳照满地。",
      "邻妪啧称羡，室婢惊走避。",
      "老女出迎将，掩扬增丑态。",
      "絺衣黯不光，荆钗理复坠。",
      "怜我女贞木，惨淡无泽气。",
      "分我玳瑁簪，系我香罗带。",
      "饰我百琲珠，一一生光怪。",
      "携手上香车，流轸衔飞辔。",
      "大道易扬尘，长风彯轻旆。",
      "生惧一点污，芳兰竟体败。",
      "每念旧湖山，结庐今仍在。",
      "野菊灿晚花，修竹洒晴翠。",
      "自冷二女踪，庭宇生萧艾。",
      "绩女挑镫叹，田妇倚锄待。",
      "会当联袂归，岁寒保松桧。"
    ]
  },
  {
    "id": "adcfe4db65a39ab720e18183c6b6d844",
    "title": "梦湘校试通州卷用东坡监试韵赋诗见示倒韵和之",
    "authorName": "江云龙",
    "authorId": "adcfe4db65a39ab7d1457b72d1457b72",
    "dynasty": "清",
    "content": [
      "疏室过清风，午梦初回枕。",
      "失笑少年事，欲语口还噤。",
      "束发受章句，眼光入椠锓。",
      "偶弄嫫母姿，爱者忘陋寝。",
      "堂上诸公坐，暗中摸谢沈。",
      "染指天家庖，自许精调饪。",
      "后生思大嚼，过屠来密谂。",
      "函人耻为函，察革视其朕。",
      "奸者侈异服，吾道悲左衽。",
      "泮林十亩地，鸱鸮来集椹。",
      "云中鸟乱群，渊底鱼惊淰。",
      "积阴塞大荒，不寒思之凛。",
      "嗟子刷天马，故步愁踔踸。",
      "水剪双玉瞳，净洗砂石碜。",
      "我为老弃妇，不堪再裹锦。",
      "痛哉卢瑑言，此日霖何甚。",
      "定当置高阁，十羽束为审。",
      "爱兰必锄艾，披麻时见荏。",
      "班固眼如豆，人物混九品。",
      "铁点史公书，佳者拾馀沈。",
      "此语起公兴，斗酒快一饮。",
      "人才荒年谷，储之岁必稔。",
      "逸士涧底松，郁之天所禀。",
      "八百尽孤寒，日思发帝廪。"
    ]
  },
  {
    "id": "adcfe4db65a39ab712b1d0c9eeb61a3e",
    "title": "梦湘肯堂叠前韵复我因顺和之",
    "authorName": "江云龙",
    "authorId": "adcfe4db65a39ab7d1457b72d1457b72",
    "dynasty": "清",
    "content": [
      "大儒盗诗书，大官盗庾廪。颜稷遇殊途，惠蹠生异禀。",
      "豺虎欺岁凶，螟螣贼岁稔。鹪{冥鸟}稳睫巢，鼹鼠饱河饮。",
      "鸡犬舐剩丹，蝇蚋拾馀沈。凡此芸芸生，实难一一品。",
      "中疑辞或枝，色厉内多荏。离朱视必明，师旷听必审。",
      "渊明圣之徒，有解不求甚。昌黎诡于文，天孙织云锦。",
      "大风扬秕糠，长河走砂碜。奈何一蹉跌，只足怜夔踸。",
      "嗟余才力薄，六马朽索懔。坐井蛙不旋，竭泽鱼初淰。",
      "先生好六经，日日鸠醉椹。更得主人贤，向趾请席衽。",
      "河马行负图，宝龟应卜朕。定{古见}文运昌，后学争来谂，换骨予大药，咽气谢凡饪。",
      "江左起王谢，眼中无刘沈。颇闻大憝诛，四裔兵革寝。",
      "且图眠食安，肝鬲息雕锓。吾舌固尚在，愿学寒蝉噤。",
      "约作梦中游，得趣同忘枕。"
    ]
  },
  {
    "id": "adcfe4db65a949325bdb1412e522ac77",
    "title": "冬日即事",
    "authorName": "多敏",
    "authorId": "adcfe4db65a94932d1457b72d1457b72",
    "dynasty": "清",
    "content": [
      "寒色逼虚幌，深闺暮掩门。",
      "堕来凉月影，写出晚愁痕。",
      "永夜镫疑雪，微烟夕敛昏。",
      "不须嗟缟袂，金鸭手重温。"
    ]
  },
  {
    "id": "adcfe4db65a9493261c45ad5f448d817",
    "title": "春日有感",
    "authorName": "多敏",
    "authorId": "adcfe4db65a94932d1457b72d1457b72",
    "dynasty": "清",
    "content": [
      "赢得春如许，窗环六扇纱。",
      "眉痕纤月影，病意小桃花。",
      "纸样裁衣薄，珠华亚鬓斜。",
      "闲中看露叶，弱影不胜鸦。"
    ]
  },
  {
    "id": "adcfe4db65a9493205f4059852e4d474",
    "title": "三月十五日",
    "authorName": "多敏",
    "authorId": "adcfe4db65a94932d1457b72d1457b72",
    "dynasty": "清",
    "content": [
      "夜色凉如水，杏花寒不寒。",
      "诗魂牵一缕，绕遍曲阑干。",
      "衣薄秋同样，窗虚月共看。",
      "小鬟闲偶语，似亦怅春残。"
    ]
  },
  {
    "id": "adcfe4db65a949328c9e45b74b2e6048",
    "title": "过永定河",
    "authorName": "多敏",
    "authorId": "adcfe4db65a94932d1457b72d1457b72",
    "dynasty": "清",
    "content": [
      "晓日风尘暗，披襟乍觉寒。",
      "关山诗句瘦，风水客行难。",
      "波影自明灭，烟痕故曲盘。",
      "长安回首望，云树渺无端。"
    ]
  },
  {
    "id": "adcfe4db65a94932de09920e7a15b13a",
    "title": "高邮道中",
    "authorName": "多敏",
    "authorId": "adcfe4db65a94932d1457b72d1457b72",
    "dynasty": "清",
    "content": [
      "甓社湖边路，舟行一叶深。",
      "药炉谙病骨，经卷忏愁心。",
      "水国牵幽梦，山灵笑苦吟。",
      "隔花声细细，对面有春禽。"
    ]
  },
  {
    "id": "adcfe4db65a94932bfc290dfa3e8ef91",
    "title": "小摩诃馆闲坐",
    "authorName": "多敏",
    "authorId": "adcfe4db65a94932d1457b72d1457b72",
    "dynasty": "清",
    "content": [
      "摩诃闲馆静，吟咏意何慵。",
      "山石围三径，秋云幻数峰。",
      "瘦疑花是侣，寒促酒先浓。",
      "满眼蘅芜色，扑人翠影重。"
    ]
  },
  {
    "id": "adcfe4db65a94932d11d1fef878d4ffe",
    "title": "苦热",
    "authorName": "多敏",
    "authorId": "adcfe4db65a94932d1457b72d1457b72",
    "dynasty": "清",
    "content": [
      "池荷送香气，露坐判微凉。",
      "归鸟急高树，幽花明夕阳。",
      "室霉搜蠹简，草细蔓蛇床。",
      "辟暑愁无计，难寻冰雪方。"
    ]
  },
  {
    "id": "adcfe4db65a9493248fa00aef8973dec",
    "title": "与素芳女弟子论诗",
    "authorName": "多敏",
    "authorId": "adcfe4db65a94932d1457b72d1457b72",
    "dynasty": "清",
    "content": [
      "何必论唐宋，诗原写性灵。",
      "遣怀明似月，落管灿于星。",
      "语夺千山绿，思灯一水青。",
      "只今谁作者，空缅旧仪型。"
    ]
  },
  {
    "id": "adcfe4db65a94932f92ef0ed3ed822c5",
    "title": "深秋感怀",
    "authorName": "多敏",
    "authorId": "adcfe4db65a94932d1457b72d1457b72",
    "dynasty": "清",
    "content": [
      "西风将夜气，秋夕一何长。",
      "月渡鹅儿水，诗吟燕子霜。",
      "衣轻妨砌露，帘细隔炉香。",
      "萧瑟芙蓉渚，离怀感欲伤。"
    ]
  },
  {
    "id": "adcfe4db65a94932d2893ad2d06311b5",
    "title": "秋夜即事",
    "authorName": "多敏",
    "authorId": "adcfe4db65a94932d1457b72d1457b72",
    "dynasty": "清",
    "content": [
      "罗衣脆薄水天凉，小阁寒团一夜霜。",
      "曲径竹阴频闪月，疏帘花气暗添香。",
      "倚窗梦短凭秋续，剪烛书慵况夜长。",
      "病怯东风了无寐，漫随镫影绕回廊。"
    ]
  },
  {
    "id": "adcfe4db65a94932dfcc0da35ee1cf72",
    "title": "微山湖夜泊",
    "authorName": "多敏",
    "authorId": "adcfe4db65a94932d1457b72d1457b72",
    "dynasty": "清",
    "content": [
      "一枝柔橹渡蜻蜓，酒畔《离骚》读未停。",
      "明月欲残偎树白，湖山破晓入船青。",
      "自怜病骨禁宵坐，最怕春寒袭梦醒。",
      "试取瑶琴弹一曲，恍疑篷底有龙听。"
    ]
  },
  {
    "id": "adcfe4db65a94932f833d66b86c2a418",
    "title": "游金山作",
    "authorName": "多敏",
    "authorId": "adcfe4db65a94932d1457b72d1457b72",
    "dynasty": "清",
    "content": [
      "水晶帘外绝尘气，铃语随风下界闻。",
      "小阁窗寒微有树，长江天远不留云。",
      "春衫罗薄依松静，秋舫镫明隔水分。",
      "拈笔刻厓记游迹，下山归径入斜曛。"
    ]
  },
  {
    "id": "adcfe4db65a949320d319888ca8dad37",
    "title": "夜坐梅花下口占",
    "authorName": "多敏",
    "authorId": "adcfe4db65a94932d1457b72d1457b72",
    "dynasty": "清",
    "content": [
      "吟魂直欲化秋烟，瘦到梅花骨亦仙。",
      "扶病不禁春似水，耽诗却爱夜如年。",
      "雨沈水阁虫吟老，木落吴江月影圆。",
      "贪看一枝斜入画，剪镫裁句不成眠。"
    ]
  },
  {
    "id": "adcfe4db65a94932db1fbac510df7f54",
    "title": "春雨",
    "authorName": "多敏",
    "authorId": "adcfe4db65a94932d1457b72d1457b72",
    "dynasty": "清",
    "content": [
      "晓来霏细雨，苔藓晕寒青。",
      "凉意围罗幕，幽人愁未醒。"
    ]
  },
  {
    "id": "adcfe4db65a94932cd2e8690ce259a37",
    "title": "八月十三日坐密倩精舍",
    "authorName": "多敏",
    "authorId": "adcfe4db65a94932d1457b72d1457b72",
    "dynasty": "清",
    "content": [
      "月华如水凉，庭阶花叶警。",
      "夜风泠然来，零乱海棠影。"
    ]
  },
  {
    "id": "adcfe4db65a94932cd2e8690462df8c5",
    "title": "八月十三日坐密倩精舍",
    "authorName": "多敏",
    "authorId": "adcfe4db65a94932d1457b72d1457b72",
    "dynasty": "清",
    "content": [
      "幽梦任风吹，踏花来复去。",
      "天晓梦初醒，寒螀犹絮絮。"
    ]
  },
  {
    "id": "adcfe4db65a9493295aefe64105502ef",
    "title": "题苕溪女史秦淮秋柳卷子",
    "authorName": "多敏",
    "authorId": "adcfe4db65a94932d1457b72d1457b72",
    "dynasty": "清",
    "content": [
      "憔悴烟痕水阁头，娟娟凉露怯深秋。",
      "旧时枝叶凋零尽，写出西风一夜愁。"
    ]
  },
  {
    "id": "adcfe4db65a949329b4de2c1354f8974",
    "title": "勺园春步",
    "authorName": "多敏",
    "authorId": "adcfe4db65a94932d1457b72d1457b72",
    "dynasty": "清",
    "content": [
      "春厓九曲伴烟霞，唤梦寒禽绕屋斜。",
      "几处浅云残雪径，忍寒独自折梅花。"
    ]
  },
  {
    "id": "adcfe4db65a94932c397908983c9a581",
    "title": "春闺杂咏",
    "authorName": "多敏",
    "authorId": "adcfe4db65a94932d1457b72d1457b72",
    "dynasty": "清",
    "content": [
      "琉璃屏敞掩罘罳，嫩雨轻寒二月时。",
      "最是闲愁磨慧骨，一枝香雪一床诗。"
    ]
  },
  {
    "id": "adcfe4db65a94932c39790893640d478",
    "title": "春闺杂咏",
    "authorName": "多敏",
    "authorId": "adcfe4db65a94932d1457b72d1457b72",
    "dynasty": "清",
    "content": [
      "春到亭林景物霏，如烟小雨点苔衣。",
      "幽禽向晚归来急，却傍垂垂花树飞。"
    ]
  },
  {
    "id": "adcfe4db65a94932c397908944bceffb",
    "title": "春闺杂咏",
    "authorName": "多敏",
    "authorId": "adcfe4db65a94932d1457b72d1457b72",
    "dynasty": "清",
    "content": [
      "三分水竹二分居，碧玉苔纹晕绮疏。",
      "一瓣拈花参佛谛，天龙八部读禅书。"
    ]
  },
  {
    "id": "adcfe4db65a94932c397908974228b8c",
    "title": "春闺杂咏",
    "authorName": "多敏",
    "authorId": "adcfe4db65a94932d1457b72d1457b72",
    "dynasty": "清",
    "content": [
      "燕子风前趁午赊，海棠低映茜窗纱。",
      "蜘蛛也解留春住，一角晴丝罥落花。"
    ]
  },
  {
    "id": "adcfe4db65a9493285927ae734442d54",
    "title": "赵北口",
    "authorName": "多敏",
    "authorId": "adcfe4db65a94932d1457b72d1457b72",
    "dynasty": "清",
    "content": [
      "晓风吹遍柳花低，露叶烟条一剪齐。",
      "十二阑干陂水涨，碧玲珑唱酒帘西。"
    ]
  },
  {
    "id": "adcfe4db65a94932e4c924b63dbbdcc7",
    "title": "济宁舟中",
    "authorName": "多敏",
    "authorId": "adcfe4db65a94932d1457b72d1457b72",
    "dynasty": "清",
    "content": [
      "迢迢水国数千里，梦逐寒云过江水。",
      "东风雨雪晓蒙蒙，一叶往来湿烟里。"
    ]
  },
  {
    "id": "adcfe4db65a94932e95c3d9932f3cef0",
    "title": "露筋祠",
    "authorName": "多敏",
    "authorId": "adcfe4db65a94932d1457b72d1457b72",
    "dynasty": "清",
    "content": [
      "椒兰玉座拜神仪，水驿孤船夜泊时。",
      "三十六陂秋水夜，流萤青闪小姑祠。"
    ]
  },
  {
    "id": "adcfe4db65a949327950386418a026b9",
    "title": "寻诗",
    "authorName": "多敏",
    "authorId": "adcfe4db65a94932d1457b72d1457b72",
    "dynasty": "清",
    "content": [
      "一抹斜阳驻碧墀，平阑斜倚立多时。",
      "梨花庭院春如雪，会得襄阳五字诗。"
    ]
  },
  {
    "id": "adcfe4db65a94932e4c924b6f59217b2",
    "title": "济宁舟中",
    "authorName": "多敏",
    "authorId": "adcfe4db65a94932d1457b72d1457b72",
    "dynasty": "清",
    "content": [
      "一叶轻舠趁雨馀，水纹圆活结涡初。",
      "雕文髹几闲安置，半供梅花半载书。"
    ]
  },
  {
    "id": "adcfe4db65a94932e4c924b6c5329dce",
    "title": "济宁舟中",
    "authorName": "多敏",
    "authorId": "adcfe4db65a94932d1457b72d1457b72",
    "dynasty": "清",
    "content": [
      "橹声孤泊野桥西，一角微风扬酒旗。",
      "应有网鱼吹水上，柳花随雨点前溪。"
    ]
  },
  {
    "id": "adcfe4db65a949321c028bc9e00d3ae4",
    "title": "秋词",
    "authorName": "多敏",
    "authorId": "adcfe4db65a94932d1457b72d1457b72",
    "dynasty": "清",
    "content": [
      "露砌独立幽花侣，秋虫啼寒夜深语。",
      "棱棱风厉薄罗衣，绕径寻诗来复去。",
      "方塘一夜西风紧，苔点寒青鹤知警。",
      "晓起微吟莲叶东，满池荷芰红衣冷。"
    ]
  },
  {
    "id": "adcfe4db65a94932fcd1a6488685d85f",
    "title": "出都即事",
    "authorName": "多敏",
    "authorId": "adcfe4db65a94932d1457b72d1457b72",
    "dynasty": "清",
    "content": [
      "驮梦轻车出凤城，晓风频点客衣轻。",
      "炊烟竹屋看晨馌，帽影鞭丝趁午晴。",
      "草色半摇迷远道，花枝低亚笑长征。",
      "二千里外江南地，才度燕南第一程。",
      "驱车晓发走春泥，夹岸风微柳絮低。",
      "天暖马嘶芳草地，午晴人过绿杨堤。",
      "数声啼鸟花三月，几个浮鸥水一溪。",
      "未识今宵何处宿，渐看斜照出林西。"
    ]
  },
  {
    "id": "adcfe4db65a94932f8bcaabea0a77ebc",
    "title": "钩弋夫人小印歌",
    "authorName": "多敏",
    "authorId": "adcfe4db65a94932d1457b72d1457b72",
    "dynasty": "清",
    "content": [
      "玉钩冰筋棱棱起，故印珍藏识天水。",
      "照人颜色黯人魂，颓粉零香汉宫史。",
      "绿绨自署昭阳春，倢伃故是拳夫人。",
      "金屋沈沈阿娇老，河间灵气钟其身。",
      "秋风荏苒君恩歇，秋叶哀蝉响呜咽。",
      "莫问当年尧母门，摩挲鸳石真愁绝。",
      "云阳西去女君亭，一树梨花冷曙星。",
      "只恐茂陵松柏里，空馀石马嘶冬青。"
    ]
  },
  {
    "id": "adcfe4db65a94932a910d024e1837219",
    "title": "从灵光寺至秘魔崖",
    "authorName": "多敏",
    "authorId": "adcfe4db65a94932d1457b72d1457b72",
    "dynasty": "清",
    "content": [
      "笋舆作蛇行，人来山腰里。",
      "一峰复一峰，青青伏还起。",
      "宽处若掌平，仄处仅容趾。",
      "忽然来云中，忽然行涧底。",
      "路绕秘魔崖，石磴更齿齿。",
      "势欲苍冥齐，群峰未可拟。",
      "俯视下城郭，罗列如屏几。",
      "酌酒对山灵，我行殊未已。"
    ]
  },
  {
    "id": "adcfe4db65a949324ccae3ed6fd5785d",
    "title": "游西山",
    "authorName": "多敏",
    "authorId": "adcfe4db65a94932d1457b72d1457b72",
    "dynasty": "清",
    "content": [
      "徘徊向西崦，曲径非一曲。",
      "诸峰送寒青，远树拂轻縠。",
      "回望高崖云，无心远相逐。",
      "时有微风来，吹雨洒幽竹。",
      "久立石级寒，秋色益苍肃。",
      "树杪澈清梵，经堂见幽麓。",
      "稍自理蜡屐，行将悟金栗。",
      "萧然空尘思，四顾悄山绿。"
    ]
  },
  {
    "id": "adcfe4db65a949324ccae3ed002816e5",
    "title": "游西山",
    "authorName": "多敏",
    "authorId": "adcfe4db65a94932d1457b72d1457b72",
    "dynasty": "清",
    "content": [
      "昔年虎阜游，秋叶闻幽蝉。",
      "今来宝珠洞，春渌流溪泉。",
      "灵碣龙象寂，绀壁蟏蛸悬。",
      "冈峦窅然深，竹树何便娟。",
      "揽衣造绝顶，凭吊怀豪贤。",
      "岩厓漱墨留，妙迹疑神仙。",
      "文字竟终古，黤黮兹山巅。",
      "铃铎自相语，松涛驱暮烟。",
      "岁月有代谢，古今徒慨然。"
    ]
  },
  {
    "id": "adcfe4db65a949328af9c6d1cf050577",
    "title": "龙幺妹歌",
    "authorName": "多敏",
    "authorId": "adcfe4db65a94932d1457b72d1457b72",
    "dynasty": "清",
    "content": [
      "弓刀小队花如雪，英雄儿女真奇绝。",
      "良玉曾闻乐府篇，兰珠争诵人才笔。",
      "丁香小幄明春华，游龙使女出龙家。",
      "肌肤妒雪眉欺月，窈窕生香海外花。",
      "小姑独处菱枝弱，姓字薰香护花叶。",
      "不将眉黛斗星妆，自有功名望南阁。",
      "绛袍斜罥丁香绦，不喜珠华喜宝刀。",
      "书开秘笈亲军事，令下如山不动摇。",
      "日将骑射教姝丽，粉腻脂香三百骑。",
      "瘴地蛮天任指挥，雪剑霜矛精击刺。",
      "昔年小丑生潢池，碧鸡无声金马痴。",
      "名地夜陷官偷活，冷月宵荧鬼守尸。",
      "王师驿骑流星急，熊罴十万分驰入。",
      "铜鼓边城拥护劳，铁券家声宣慰袭。",
      "阿兄意气如雷巅，连环双槊黄金鞯。",
      "锡封自号百蛮长，象犀远贡元和年。",
      "龙幺小妹金闺彦，姽婳将军经百战。",
      "星舒猿臂竹枝弓，秋晕霜华杨叶箭。",
      "白莲妖孽阵云凉，髑髅夜泣天彷徨。",
      "羽书一纸星火急，檄催猺勇驱天狼。",
      "阿兄抱病经秋苦，阿妹从容请缨去。",
      "芙蓉旧部领蛮奴，螭虎兵符照劲旅。",
      "扫眉傅粉女儿营，沈沈刁斗春无声。",
      "羽旗影飐鸳鸯叠，绣幕香园翡翠轻。",
      "永夜谈兵剪青烛，龙娘妙计群酋服。",
      "白头老将空咨嗟，苍鹘游军尽慑伏。",
      "猺中妖女何娉婷，娇云焰焰雄风腥。",
      "七圣刀飞古雪白，天魔神舞枯魂青。",
      "将军血战战未已，娥眉报国誓以死。",
      "三千铜弩射无声，八队云旗势如驶。",
      "人龙马虎踏营空，捷书早报甘泉宫。",
      "若从诸将论勋伐，屈指龙娘第一功。",
      "翩翩孝廉旧入幕，曾见猺仙话亲故。",
      "绿字双笺赠客诗，朱丝一角回文赋。",
      "当时佳话人传扬，至今香冢烟水荒。",
      "歌成自酹梨花酒，蛮云不语天茫茫。"
    ]
  },
  {
    "id": "adcfe4db65a949322481d7c4e281d61b",
    "title": "行路难",
    "authorName": "多敏",
    "authorId": "adcfe4db65a94932d1457b72d1457b72",
    "dynasty": "清",
    "content": [
      "雕轮马足秋霜深，天荆地棘惊羁心。",
      "羁心幽迥向谁诉，南辕北辙多沉吟。",
      "西风一夜歌归去，桑柘依依钓游处。"
    ]
  },
  {
    "id": "adcfe4db65a9f01a533dff0bc58ffc93",
    "title": "送十二弟宗则之祥符教谕任",
    "authorName": "吕宪曾",
    "authorId": "adcfe4db65a9f01ad1457b72d1457b72",
    "dynasty": "清",
    "content": [
      "西风吹鸿雁，飞鸣过园林。",
      "嘹唳入我耳，凄凄动我心。",
      "我心胡为动，为言别弟昆。",
      "弟昆共一堂，吹篪和以埙。",
      "岁时联宴会，伏腊共明禋。",
      "礼貌无雕饰，性至情自真。",
      "中年纷仕宦，南北叹离群。",
      "忆昔同就传，受业有先民。",
      "戒我端趋向，教我以成人。",
      "悠悠四十年，玩愒负师恩。",
      "贤书虽滥厕，诗书气未深。",
      "子今为人师，德成必有邻。",
      "黉宫育才地，梁台多嘉宾。",
      "行矣敦教化，努力振斯文。",
      "以此勤职业，应知吾道尊。",
      "我行悲迟暮，宦迹等浮云。",
      "垂老仍墨绶，勇退是夙因。",
      "白头期聚首，天涯各爱身。"
    ]
  },
  {
    "id": "adcfe4db65b877e659b175cdf554a104",
    "title": "忆江南故宅",
    "authorName": "夏诒",
    "authorId": "adcfe4db65b877e6d1457b72d1457b72",
    "dynasty": "清",
    "content": [
      "碧天如水夜冲融，怕忆江南旧宅空。",
      "冷落双扉尘没槛，萧条四壁草成丛。",
      "庭前莺老无人管，江上鱼沈有梦通。",
      "应是金乌怜寂寞，朝来依旧下墙东。"
    ]
  },
  {
    "id": "adcfe4db65b877e6ca88b59679d342b4",
    "title": "病起",
    "authorName": "夏诒",
    "authorId": "adcfe4db65b877e6d1457b72d1457b72",
    "dynasty": "清",
    "content": [
      "一病蟾光四度圆，新痊初起正严寒。",
      "灯前儿女喃喃话，都道今宵睡不安。"
    ]
  },
  {
    "id": "adcfe4db65b877e633260dc0754373df",
    "title": "立秋前二日早起",
    "authorName": "夏诒",
    "authorId": "adcfe4db65b877e6d1457b72d1457b72",
    "dynasty": "清",
    "content": [
      "迢迢络纬曙光微，金井无人声渐稀。",
      "为爱晚凉临水立，不防花露湿罗衣。"
    ]
  },
  {
    "id": "adcfe4db65b877e64bf7779f53c51740",
    "title": "寄婿",
    "authorName": "夏诒",
    "authorId": "adcfe4db65b877e6d1457b72d1457b72",
    "dynasty": "清",
    "content": [
      "频挥双泪望天涯，失母孩童深自嗟。",
      "寄语温峤须记取，他年莫使衣芦花。"
    ]
  },
  {
    "id": "adcfe4db65b877e6e6e8b05cfa4df40f",
    "title": "可中亭赏荷",
    "authorName": "夏诒",
    "authorId": "adcfe4db65b877e6d1457b72d1457b72",
    "dynasty": "清",
    "content": [
      "绮窗四面小亭东，十二兰干映水中。",
      "翠盖纷披侵入座，看花人映藕花红。"
    ]
  },
  {
    "id": "adcfe4db65bbff25e854d20c83bf6fe6",
    "title": "冬夜检书得旧诗稿选录之",
    "authorName": "刘因之",
    "authorId": "adcfe4db65bbff25d1457b72d1457b72",
    "dynasty": "清",
    "content": [
      "清夜人无寐，寒檐月渐西。",
      "冻凝镫焰小，冷压柝声低。",
      "撰栗煨余火，翻书检旧题。",
      "数篇钞未了，邻舍已鸡啼。"
    ]
  },
  {
    "id": "adcfe4db65bbff255588e28f2cd47a53",
    "title": "朱藤",
    "authorName": "刘因之",
    "authorId": "adcfe4db65bbff25d1457b72d1457b72",
    "dynasty": "清",
    "content": [
      "蝶蜂纷午架，花气浓如醺。",
      "层阴覆四匝，唾绿化为云。",
      "铺席饮花下，飞英落芳樽。",
      "举酒和花食，可以醉吟魂。"
    ]
  },
  {
    "id": "adcfe4db65bf4d9895aae7614c8fbec9",
    "title": "过百步溪",
    "authorName": "单钰",
    "authorId": "adcfe4db65bf4d98d1457b72d1457b72",
    "dynasty": "清",
    "content": [
      "路向天台山四围，屈盘石磴入云微。",
      "林猿探果跳枝过，江鹭衔鱼贴水飞。",
      "蒸作晓霞迷洞口，滴来晚翠湿春衣。",
      "杳然乘兴忘机事，欲觅仙灵叩石扉。"
    ]
  },
  {
    "id": "adcfe4db65bf4d9858e132b307c7c014",
    "title": "湖上",
    "authorName": "单钰",
    "authorId": "adcfe4db65bf4d98d1457b72d1457b72",
    "dynasty": "清",
    "content": [
      "潋滟湖光似镜清，支筇怅望独含情。",
      "烟笼古树多藏寺，岭度残钟半入城。",
      "山驻絮云间不散，波涵珠月晓还明。",
      "却怜放鹤人仙去，谁为梅花作主盟。"
    ]
  },
  {
    "id": "adcfe4db65bf4d9865447a78a5c9421c",
    "title": "再过富阳",
    "authorName": "单钰",
    "authorId": "adcfe4db65bf4d98d1457b72d1457b72",
    "dynasty": "清",
    "content": [
      "欹枕推篷赋远游，橹声叹乃狎沙鸥。",
      "空蒙烟雨舟如叶，又过春江第一楼。"
    ]
  },
  {
    "id": "adcfe4db65c21b8e83e3d67bc8e77977",
    "title": "次牧《翁六月七日迎河东君于云间喜而有述》诗",
    "authorName": "陆贻典",
    "authorId": "adcfe4db65c21b8ed1457b72d1457b72",
    "dynasty": "清",
    "content": [
      "红莲白苎美人家，跨凤乘鸾事岂赊。",
      "锦绣好裁双粲枕，珍珠须缀五云车。",
      "敢夸神女凌秋水，欲笑灵妃待晓霞。",
      "桃李从今莫教发，杏媒新有柳如花。"
    ]
  },
  {
    "id": "adcfe4db65c44f14620277cc4b9e5dda",
    "title": "舟中望衡岳",
    "authorName": "赵廷恺",
    "authorId": "adcfe4db65c44f14d1457b72d1457b72",
    "dynasty": "清",
    "content": [
      "峰起祝融高，群山汇水朝。",
      "天垣归北极，地脉走南条。",
      "叶落湘帆转，云开楚焰消。",
      "钟声惊过雁，秋影上层霄。"
    ]
  },
  {
    "id": "adcfe4db65c44f1495a04ebbf0944c42",
    "title": "江亭晚眺",
    "authorName": "赵廷恺",
    "authorId": "adcfe4db65c44f14d1457b72d1457b72",
    "dynasty": "清",
    "content": [
      "愁云向晚绕荒台，历历斜阳倒影开。",
      "红叶似花沿岸发，青山如郭抱江来。",
      "谁怜野客狂兼醉，自向秋风去复回。",
      "世路几多穷达感，但登临处且衔杯。"
    ]
  },
  {
    "id": "adcfe4db65c44f149701b6195fb01e90",
    "title": "山阳城下吊淮阴侯",
    "authorName": "赵廷恺",
    "authorId": "adcfe4db65c44f14d1457b72d1457b72",
    "dynasty": "清",
    "content": [
      "漂母哀而生，吕后诬以死。",
      "英雄自有命，何关两女子。"
    ]
  },
  {
    "id": "adcfe4db65c5dcee3dee0f245c9bca15",
    "title": "和袁小午阁学还朝留别韵",
    "authorName": "周士键",
    "authorId": "adcfe4db65c5dceed1457b72d1457b72",
    "dynasty": "清",
    "content": [
      "忆从淮甸望如仙，宾从南楼散似烟。",
      "橐笔重依长乐驿，题襟又送郁林船。",
      "星辰曳履趋蓬岛，泥雪留诗纪辋川。",
      "内召漫劳轻惜别，中朝侧席正求贤。"
    ]
  },
  {
    "id": "adcfe4db65c5dceec765792831a881f9",
    "title": "重九登高和赵莲友用贾运生韵",
    "authorName": "周士键",
    "authorId": "adcfe4db65c5dceed1457b72d1457b72",
    "dynasty": "清",
    "content": [
      "搔首问青天，奇事古未有。",
      "卓卓邦之良，伐木难求友。",
      "彼哉复彼哉，蝇营而狗苟。",
      "遇合转有期，黄金印悬肘。",
      "岂真造物心，厚薄薄者厚。",
      "施报终循环，祸福暂杂糅。",
      "慎勿快一时，而贻子孙丑。",
      "世路何险巇，凛若驭索朽。",
      "大千世界中，岂容此辣手。",
      "名利与恩怨，锢人如枷杻。",
      "静悟得真诠，俗尘几抖擞。",
      "我友赵泾川，同心坚素守。",
      "时正届重阳，邀朋置酒瓿。",
      "酒酣析此理，细比牛毛剖。",
      "整顿入新时，诗如狮子吼。",
      "我为进一解，负人人亦负。",
      "何如息所营，事事居人后。",
      "澹泊葆天真，毋为戎之首。",
      "乡居学老农，躬耕十余亩。",
      "冠带不能拘，群小不得纠。",
      "徜徉以俟时，终当得所偶。",
      "否侧伏草间，高歌将进酒。"
    ]
  },
  {
    "id": "adcfe4db65c94ccb995227bcff55ad41",
    "title": "杨九娘庙",
    "authorName": "孔素瑛",
    "authorId": "adcfe4db65c94ccbd1457b72d1457b72",
    "dynasty": "清",
    "content": [
      "杨溪九曲水波平，古庙常留孝女名。",
      "今日桔槔声不断，花蚊无迹柳风清。"
    ]
  },
  {
    "id": "adcfe4db65c94ccbb3e88b64afa7663d",
    "title": "自题画落花蝴蝶便面",
    "authorName": "孔素瑛",
    "authorId": "adcfe4db65c94ccbd1457b72d1457b72",
    "dynasty": "清",
    "content": [
      "春去春来花自惜，花开花落蝶应知。",
      "年年绿到王孙草，正是花残蝶老时。"
    ]
  },
  {
    "id": "adcfe4db65cac226b2dd939b86850559",
    "title": "入东冲",
    "authorName": "舒峻极",
    "authorId": "adcfe4db65cac226d1457b72d1457b72",
    "dynasty": "清",
    "content": [
      "屐齿平苔藓，钟声出上方。",
      "高松啼鹳鹤，百草瘦牛羊。",
      "泉泻千溪雨，枫凋一夜霜。",
      "五峰峰顶月，清冷照衣裳。"
    ]
  },
  {
    "id": "adcfe4db65cac226b50777a1a56fbe33",
    "title": "客路",
    "authorName": "舒峻极",
    "authorId": "adcfe4db65cac226d1457b72d1457b72",
    "dynasty": "清",
    "content": [
      "客路饶风雨，中心几郁陶。",
      "天连黄海阔，门闭湿云高。",
      "群盗东南剧，凶年赋税劳。",
      "故园归去梦，何日涉江涛。"
    ]
  },
  {
    "id": "adcfe4db65cb0f6237defc57c93f9f5a",
    "title": "林园遣兴",
    "authorName": "项傅梅",
    "authorId": "adcfe4db65cb0f62d1457b72d1457b72",
    "dynasty": "清",
    "content": [
      "选幽夙志在冈峦，日涉园林怀抱欢。",
      "种树辄思成实好，爱花不惜折枝看。",
      "雏莺学语当风怯，稚燕能飞冒雨难。",
      "最恨青春如少壮，一生容易岁将残。"
    ]
  },
  {
    "id": "adcfe4db65cb0f622fedcc18e9f993e2",
    "title": "水仙庵咏落叶",
    "authorName": "项傅梅",
    "authorId": "adcfe4db65cb0f62d1457b72d1457b72",
    "dynasty": "清",
    "content": [
      "霜气连天午夜风，仙庵落叶任西东。",
      "人悲绮树余残绿，雁啄林花剩碎红。",
      "一带夕阳鸦背外，半床清梦雨声中。",
      "如今莫说飘零事，顾我生涯如转蓬。"
    ]
  },
  {
    "id": "adcfe4db65cb0f62cd3a83f1ce163c50",
    "title": "北湖",
    "authorName": "项傅梅",
    "authorId": "adcfe4db65cb0f62d1457b72d1457b72",
    "dynasty": "清",
    "content": [
      "不成聚落两三家，近郭烟波石径斜。",
      "落日湖心风渐定，蜻蛉飞上水荭花。"
    ]
  },
  {
    "id": "adcfe4db65cd27aedd1d5f48e093eea5",
    "title": "夏日慈竹轩待雨",
    "authorName": "张熷",
    "authorId": "adcfe4db65cd27ae2a27b8146a5dfac4",
    "dynasty": "清",
    "content": [
      "故人为我开三径，一日经过定几回。",
      "晚雨欲催斜照敛，好风时送片云来。",
      "阶前净绿连芳树，竹外微凉沁酒杯。",
      "晴罢不须愁溽暑，冷吟闲醉且徘徊。"
    ]
  },
  {
    "id": "adcfe4db65cd27ae00e0be6f75a182f2",
    "title": "挽郑筠谷先生",
    "authorName": "张熷",
    "authorId": "adcfe4db65cd27ae2a27b8146a5dfac4",
    "dynasty": "清",
    "content": [
      "年来耆旧凋亡尽，邈若山河感昔游。",
      "早识先生曾奉手，还教贱子许同舟。",
      "风流宏长谁能继，文咏追陪自此休。",
      "廿载谢公门下客，独垂衰泪过西州。"
    ]
  },
  {
    "id": "adcfe4db65cd27ae00e0be6fd21cb8dc",
    "title": "挽郑筠谷先生",
    "authorName": "张熷",
    "authorId": "adcfe4db65cd27ae2a27b8146a5dfac4",
    "dynasty": "清",
    "content": [
      "朵殿簪毫著作新，翩然归钓两湖滨。",
      "病余应识闲居乐，官罢惟留现在身。",
      "经业隐修堪自老，礼堂写定付何人。",
      "却思当日承音旨，检点遗书一怆神。"
    ]
  },
  {
    "id": "adcfe4db65cd7102e505f69f187093ac",
    "title": "与潘寿生话旧",
    "authorName": "郑璜",
    "authorId": "adcfe4db65cd7102d1457b72d1457b72",
    "dynasty": "清",
    "content": [
      "客中谁与慰羁孤，喜得高阳旧酒徒。",
      "一辈俊才仍濩落，十年相见总江湖。",
      "略惊憔悴颜非昔，为阅崎岖胆渐粗。",
      "各有故园三亩在，莼鲈香里得归无。"
    ]
  },
  {
    "id": "adcfe4db65cd7102b61d28458f011d5c",
    "title": "彭城秋感",
    "authorName": "郑璜",
    "authorId": "adcfe4db65cd7102d1457b72d1457b72",
    "dynasty": "清",
    "content": [
      "形势彭门亦壮哉，刘颠项蹶总秦灰。",
      "交流汴泗迷城角，如此河山阅霸才。",
      "古道斜通萧子国，野花开上楚王台。",
      "我来大有登临感，送尽残阳独自回。"
    ]
  },
  {
    "id": "adcfe4db65cd7102b61d284575e2850c",
    "title": "彭城秋感",
    "authorName": "郑璜",
    "authorId": "adcfe4db65cd7102d1457b72d1457b72",
    "dynasty": "清",
    "content": [
      "今古河流几变迁，防秋有策抵防边。",
      "终教淮泗全归海，莫放鱼龙便上天。",
      "莽莽丛乡闻鬼哭，荒荒水气杂人烟。",
      "黄楼一角留苏绩，犹想秦郎作赋年。"
    ]
  },
  {
    "id": "adcfe4db65cd7102826d22ff3b432de1",
    "title": "钱忠介公海天浴日研",
    "authorName": "郑璜",
    "authorId": "adcfe4db65cd7102d1457b72d1457b72",
    "dynasty": "清",
    "content": [
      "匆匆小劫红羊过，此一片石常不磨。草堂出示为太息，凛然正气留山河。",
      "当时河山纷破碎，一发其柰千钧何。六狂生后存硕果，惟公激烈功最多。",
      "可怜海上作天子，孤舟险触蛟鼍涡。十亡十弊书数上，方王倾轧遭讥诃。",
      "军中羽檄倚此研，定知一日三摩挲。鸲之鹆之双泪眼，孤臣相对同滂沱。",
      "海天浴日寓深意，此意千载矢靡佗。精诚所感神示梦，手扶日上柰已矬。",
      "明知一旅势难济，妄思挥此回天戈。琅江致命事仓猝，研乎危不沈鲸波。",
      "沧桑虽变物无恙，背面滑润无侧颇。石果能言石应喜，暗中自有神灵呵。",
      "君不见玉带生与桥亭研，传观异代犹悲歌。"
    ]
  },
  {
    "id": "adcfe4db65d289a2df0015b893f18167",
    "title": "秋杪雨中过凤池园",
    "authorName": "潘遵祁",
    "authorId": "adcfe4db65d289a2d1457b72d1457b72",
    "dynasty": "清",
    "content": [
      "听雨思移竹，看云忆种瓜。",
      "短垣新旧叶，荒圃浅深花。",
      "地僻方征战，天寒未室家。",
      "吴侬嬉岁晚，米价似泥沙。"
    ]
  },
  {
    "id": "adcfe4db65d289a277226c5ed561b964",
    "title": "草堂咏双燕",
    "authorName": "潘遵祁",
    "authorId": "adcfe4db65d289a2d1457b72d1457b72",
    "dynasty": "清",
    "content": [
      "感尔衔泥意，柴扉镇不关。",
      "无心依广厦，有约到深山。",
      "紫塞秋风急，红楼夕照间。",
      "新雏慕高举，知否定巢艰。"
    ]
  },
  {
    "id": "adcfe4db65d289a2beebc0def8cca95b",
    "title": "再游支硎",
    "authorName": "潘遵祁",
    "authorId": "adcfe4db65d289a2d1457b72d1457b72",
    "dynasty": "清",
    "content": [
      "掩扉忽动游山思，要看千岩万壑秋。",
      "薄雾野塘移艇去，斜阳萧寺听钟留。",
      "白云双屐雨沾袂，黄叶一林风满楼。",
      "别有禅扃藏曲坞，半房花竹最清幽。"
    ]
  },
  {
    "id": "adcfe4db65d289a28439b934b207e858",
    "title": "出郭",
    "authorName": "潘遵祁",
    "authorId": "adcfe4db65d289a2d1457b72d1457b72",
    "dynasty": "清",
    "content": [
      "出郭刚乘雨后天，芳林如画草如烟。",
      "波痕乍长三篙活，日影微烘一笠圆。",
      "世事不来寻老圃，人生只合泛轻船。",
      "含情独向春江立，流尽桃花望渺然。"
    ]
  },
  {
    "id": "adcfe4db65d289a2389b8e72c9bcc801",
    "title": "一粟庵水榭与贝闰生话旧即送之常德",
    "authorName": "潘遵祁",
    "authorId": "adcfe4db65d289a2d1457b72d1457b72",
    "dynasty": "清",
    "content": [
      "常时颇怪天厄汝，终岁匏瓜伤独处。",
      "漂摇家室到今日，却羡君身轻可举。",
      "三年不见换须鬓，野鹤间云渺何许。",
      "忽然矫翼落人海，执手亲朋泪如雨。",
      "平生知己草间没，旅殡荒凉不能抚。",
      "桐桥烟月纵无恙，寂寞江干谁与语。",
      "亦知鸿爪偶留印，刺刺沧桑话乡土。",
      "须臾惜此眼前景，明日轻帆挂湘楚。"
    ]
  },
  {
    "id": "adcfe4db65d289a28b44688adf746663",
    "title": "琴川返棹途中",
    "authorName": "潘遵祁",
    "authorId": "adcfe4db65d289a2d1457b72d1457b72",
    "dynasty": "清",
    "content": [
      "虞山犹在眼，西风吹鹢首。",
      "秋光正澄澹，偷闲未可负。",
      "遥村与近墅，画意满林薮。",
      "恍如对耕烟，直欲追子久。",
      "生长此钓游，烟霞恣所取。",
      "始知造化师，不在绳墨守。",
      "新霜上高枫，斜日挂疏柳。",
      "迤逦转双桡，参差写坡阜。",
      "道似目击存，巧藉天工牖。",
      "前年咏四图，今日伤吾友。",
      "吾画倘可成，赏音问谁某？"
    ]
  },
  {
    "id": "adcfe4db65eef3aa5475ee7cee13c451",
    "title": "晚舟",
    "authorName": "夏诏新",
    "authorId": "adcfe4db65eef3aad1457b72d1457b72",
    "dynasty": "清",
    "content": [
      "岁暮愁思迫，催舟趁夕阳。",
      "水寒波尽黑，沙冻草全黄。",
      "宿鹭栖洲稳，归鸦绕树忙。",
      "江村樵牧绝，镫火遍鱼梁。"
    ]
  },
  {
    "id": "adcfe4db65f407be378148a56c378117",
    "title": "敬和栖霞先生鸟松阁作",
    "authorName": "王蓝玉",
    "authorId": "adcfe4db65f407be57c0531ed1457b72",
    "dynasty": "清",
    "content": [
      "大树将军气势雄，鸟松高峙挂晴虹。",
      "使君阁上徵佳咏，萃得诗人在个中。"
    ]
  },
  {
    "id": "adcfe4db65f407be378148a554f8dad0",
    "title": "敬和栖霞先生鸟松阁作",
    "authorName": "王蓝玉",
    "authorId": "adcfe4db65f407be57c0531ed1457b72",
    "dynasty": "清",
    "content": [
      "风月阁中自一天，老松环抱暑无权。",
      "台澎坐理升平日，公退吟馀意适然。"
    ]
  },
  {
    "id": "adcfe4db66042d177ef4dff0d5d3966d",
    "title": "长歌行",
    "authorName": "何经愉",
    "authorId": "adcfe4db66042d17d1457b72d1457b72",
    "dynasty": "清",
    "content": [
      "二曜走堂堂，群动趋扰扰。",
      "萌卵迄归根，纷纭角智巧。",
      "瑶池葬王母，仙姿亦枯槁。",
      "蟪蛄哭乔松，徒自伤怀抱。",
      "荒丘聚腐骨，谁为问寿夭。",
      "志士重修能，抽心似春草。",
      "何以垂不朽，立身贵及早。",
      "光阴无处买，泉刀曷足宝。",
      "铜龙逐金鸡，错迭催昏晓。",
      "海岛遇彭聃，须眉霎时老。"
    ]
  },
  {
    "id": "adcfe4db66042d1765c108ab54e18e65",
    "title": "钓竿歌",
    "authorName": "何经愉",
    "authorId": "adcfe4db66042d17d1457b72d1457b72",
    "dynasty": "清",
    "content": [
      "良人在何许，言钓河之湄。望涯不可渡，浩渺令心悲。",
      "持竿出门去，枯杨未生稊。飞絮今如雪，寂寞愆归期。",
      "郎作钓鱼竿，妾作钓鱼丝。不逐悲风断，长得相提携。",
      "郎作钓鱼丝，妾作钓鱼钩，不随流水没，长得相沈浮。",
      "沈浮两不见，歌残泪如霰。"
    ]
  },
  {
    "id": "adcfe4db66042d177a9a9d0b6ab61b4d",
    "title": "平台雪",
    "authorName": "何经愉",
    "authorId": "adcfe4db66042d17d1457b72d1457b72",
    "dynasty": "清",
    "content": [
      "高卧旧梁园，风流叹歇绝。不见古时人，但见古时雪。",
      "今人孰与古人齐，古雪何如今雪洁。平台一凸千年痕，冷艳寒光耿未灭。",
      "万斛珠玑飞碧空，清冷池边墨浪热。南冠有客悲华颠，吹上头颅不可刷。",
      "一曲《阳春》和者稀，山耸吟肩冻欲折。虚窗瞥见梅花魂，五夜遥情为谁结。"
    ]
  },
  {
    "id": "adcfe4db6608da9753575dc4ca890cc6",
    "title": "黄叶和王梦楼",
    "authorName": "潘恭寿",
    "authorId": "adcfe4db6608da97b3b43aee59e0b265",
    "dynasty": "清",
    "content": [
      "众芳消歇尽，楚客已关心。",
      "复此黄叶落，萧森枫树林。",
      "野渡夕阳乱，僧楼夜雨沈。",
      "记向吴江别，迢迢直至今。"
    ]
  },
  {
    "id": "adcfe4db6608da975e4a8cf7566183a5",
    "title": "送陈太史濂归商丘",
    "authorName": "潘恭寿",
    "authorId": "adcfe4db6608da97b3b43aee59e0b265",
    "dynasty": "清",
    "content": [
      "天空片云远，执手丹枫林。",
      "细雨此为别，长途秋正深。",
      "江城寒笛暮，山月晓钟沈。",
      "各有关情处，谁将千里心。"
    ]
  },
  {
    "id": "adcfe4db66093fa6bdc250576454b201",
    "title": "铅山道中",
    "authorName": "任逢运",
    "authorId": "adcfe4db66093fa6d1457b72d1457b72",
    "dynasty": "清",
    "content": [
      "风雨南屏道，崎岖石罅行。",
      "人烟连浦树，水碓杂滩声。",
      "山邃溪多曲，云低雨易成。",
      "鹅湖何处是，凭吊远含情。"
    ]
  },
  {
    "id": "adcfe4db660b063b671169f802ca567f",
    "title": "东岩别后有忆",
    "authorName": "王元文",
    "authorId": "adcfe4db660b063b270edd69db957c62",
    "dynasty": "清",
    "content": [
      "相晤了忘情，相别还增虑。",
      "入暮独登楼，幽怀澹无豫。",
      "遥忆烟雨中，孤舟泊何处。"
    ]
  },
  {
    "id": "adcfe4db6639299fb758e344ad2c80b1",
    "title": "次韵谦之闻雁见忆",
    "authorName": "张梦龙",
    "authorId": "adcfe4db6639299fd1457b72d1457b72",
    "dynasty": "清",
    "content": [
      "廓落不须忧，乾坤放胆游。",
      "浮生谁百岁，诗事独千秋。",
      "兄弟关山远，江湖战伐愁。",
      "忽惊来雁意，嘹唳暮云头。"
    ]
  },
  {
    "id": "adcfe4db6639299f51dcec23a85e4765",
    "title": "夜过长沙",
    "authorName": "张梦龙",
    "authorId": "adcfe4db6639299fd1457b72d1457b72",
    "dynasty": "清",
    "content": [
      "秋水茫茫秋月白，扁舟一叶过长沙。",
      "十年离别悲风火，两岸萧条剩荻葭。",
      "不信浮生如此幻，相看何处是吾家。",
      "寒鸦哀叫游魂哭，坐倚孤篷百感赊。"
    ]
  },
  {
    "id": "adcfe4db6639299fed8a91a0af77002f",
    "title": "题张孟缇夫人澹菊轩图",
    "authorName": "张梦龙",
    "authorId": "adcfe4db6639299fd1457b72d1457b72",
    "dynasty": "清",
    "content": [
      "老圃秋心澹若此，聊持健笔洗霜华。",
      "当年唱和留高咏，今日风徽擅旧家。",
      "何必齐眉都白发，由来晚节属黄花。",
      "篱东自写幽人意，瑟瑟金飙夕照斜。"
    ]
  },
  {
    "id": "adcfe4db6639299fb969236477f0726d",
    "title": "口号",
    "authorName": "张梦龙",
    "authorId": "adcfe4db6639299fd1457b72d1457b72",
    "dynasty": "清",
    "content": [
      "痛极疑非痛，悲深似不悲。",
      "无端肠断句，刻刻上心来。"
    ]
  },
  {
    "id": "adcfe4db6639299f3c70bd8ed3fefd90",
    "title": "烧诗",
    "authorName": "张梦龙",
    "authorId": "adcfe4db6639299fd1457b72d1457b72",
    "dynasty": "清",
    "content": [
      "汨罗江上一女子，生来二十九年矣。",
      "文章牢落苦无成，滔滔岁月看流水。",
      "忆昔儿时喜读书，操治简策若蚕枲。",
      "先公经术寿日月，茫茫沧海失涯矣。",
      "自陈榛椇执中馈，墨守膏肓百不理。",
      "夫子论诗独逴跞，苍龙出没天河里。",
      "书窗讽咏有倡和，往往驽骀随騄駬。",
      "贞松百岁连枝叶，庶几文字共终始。",
      "岂知人事倏变迁，羸者未亡壮者死。",
      "黔娄先生终有谥，柳下大夫何须诔。",
      "孤儿顽稚须教诲，旧经重翻颡有泚。",
      "惟有诗稿不可读，使我徒增忉怛耳。",
      "呼儿爇火摧烧之，长向九京伴才鬼。"
    ]
  },
  {
    "id": "adcfe4db6639299f08d8f7649680eb46",
    "title": "发衡山县",
    "authorName": "张梦龙",
    "authorId": "adcfe4db6639299fd1457b72d1457b72",
    "dynasty": "清",
    "content": [
      "默默辞里闾，漫漫即长路。",
      "长路渺何许，寂历秋江树。",
      "江行日逾迈，虚觉晨昏度。",
      "中坐愁暗生，欲遣不可去。",
      "吁嗟风木哀，侧塞牛衣故。",
      "失怙独何辜，不天谁与诉。",
      "暧彼重泉下，幽阴永朝暮。",
      "悄然孤怀深，遂矣沈忧痼。",
      "众雏环我啼，顾之泪如注。",
      "娇嗔不肯卧，欲怒未忍忤。",
      "栖鸦起寒光，假寐旋自寤。",
      "伤哉两大间，抚事若流寓。"
    ]
  },
  {
    "id": "adcfe4db6639299f08d8f7647d6ff74e",
    "title": "发衡山县",
    "authorName": "张梦龙",
    "authorId": "adcfe4db6639299fd1457b72d1457b72",
    "dynasty": "清",
    "content": [
      "蒲帆乘晓风，策策如飞禽。",
      "归宁既适愿，胡为愁苦侵。",
      "念我垂白母，悲女常伤心。",
      "九载不得见，忧思独难任。",
      "此行将远怀，慰此离别深。",
      "弱弟能承欢，天真抒素忱。",
      "闻姊近且归，高斋扫空蟫。",
      "焚香或默坐，竟日惟愔愔。",
      "浮生感馀息，灰败犹枯芩。",
      "定省阙晨夕，郁郁曾至今。",
      "安得缩地方，瞬息归故林。",
      "不闻榜人妇，鼓枻扬哀音。"
    ]
  },
  {
    "id": "adcfe4db6639299f8d900d603f1aa43a",
    "title": "枯藤",
    "authorName": "张梦龙",
    "authorId": "adcfe4db6639299fd1457b72d1457b72",
    "dynasty": "清",
    "content": [
      "荒园有枯藤，岁久根亦朽。土润斑斓杂荆棘，网丝断续伤尘垢。",
      "当时青葱蔽云日，虬怒龙蟠复何有。乃知荣达出夤缘，时过势孤难自守。",
      "岂无甘瓜佐盘馈，亦有蒲萄足补酒。所生所出皆见用，老废空令习粗丑。",
      "雪凌霜欺曾几时，中心已死谁能持。君不见亭亭骨立摩云树，万岁千秋犹得支。"
    ]
  },
  {
    "id": "adcfe4db664cc092918e13034d527aeb",
    "title": "昭平道中",
    "authorName": "沈用济",
    "authorId": "adcfe4db664cc092d1457b72d1457b72",
    "dynasty": "清",
    "content": [
      "滩势奔腾下，舟行次第高。",
      "瀑流争一石，人力尽千篙。",
      "壁峭奔雷雨，林深聚羽毛。",
      "江乡归未得，梦寐亦风涛。"
    ]
  },
  {
    "id": "adcfe4db664cc092ec70d4d1027eccc3",
    "title": "望西岳",
    "authorName": "沈用济",
    "authorId": "adcfe4db664cc092d1457b72d1457b72",
    "dynasty": "清",
    "content": [
      "五千仞削势崔巍，西镇坤维玉作台。",
      "海日夜从金掌出，莲花春向石盆开。",
      "宫临白帝三峰立，城绕黄河九折来。",
      "欲跨茅龙问酒母，芝田堪种乏仙才。"
    ]
  },
  {
    "id": "adcfe4db664cc092176b2e4aa0f85710",
    "title": "登八达岭",
    "authorName": "沈用济",
    "authorId": "adcfe4db664cc092d1457b72d1457b72",
    "dynasty": "清",
    "content": [
      "策马出居庸，盘回上碧峰。",
      "坐窥京邑尽，行绕塞垣重。",
      "夕照沉千帐，寒声折万松。",
      "回瞻陵寝地，云气总成龙。"
    ]
  },
  {
    "id": "adcfe4db666d75377d177f38da9c29f3",
    "title": "早稼",
    "authorName": "邢昉",
    "authorId": "adcfe4db666d7537d1457b72d1457b72",
    "dynasty": "清",
    "content": [
      "秋阴满一川，刈获在渔船。",
      "及此为农日，空知惜老年。",
      "水村连白鸟，溪屋覆青烟。",
      "日暮闻舂急，生涯亦可怜。"
    ]
  },
  {
    "id": "adcfe4db666d7537950d31e4f2c07c73",
    "title": "送九水还庐山",
    "authorName": "邢昉",
    "authorId": "adcfe4db666d7537d1457b72d1457b72",
    "dynasty": "清",
    "content": [
      "江舟弥不易，此日见朝霜。",
      "书寄他僧去，路因寒月长。",
      "彭蠡一衲远，云雾六朝荒。",
      "数雁烟边没，离心愈渺茫。"
    ]
  },
  {
    "id": "adcfe4db666d75377a15c8e8923b46fb",
    "title": "闻戴敬夫由越入闽",
    "authorName": "邢昉",
    "authorId": "adcfe4db666d7537d1457b72d1457b72",
    "dynasty": "清",
    "content": [
      "湖县忽离群，兵车谅未闻。",
      "揭竿真草草，暴骨竟纷纷。",
      "秋隔苕花岸，心悲建业云。",
      "遥思于役意，不为武夷君。"
    ]
  },
  {
    "id": "adcfe4db666d7537f9d734090ad53b70",
    "title": "紫阳院",
    "authorName": "邢昉",
    "authorId": "adcfe4db666d7537d1457b72d1457b72",
    "dynasty": "清",
    "content": [
      "曾闻丁令威，化鹤一来归。",
      "翠竹生庭院，青云满洞扉。",
      "何人能独往，有鸟尚孤飞。",
      "我欲寻遗蜕，因之采蕨薇。"
    ]
  },
  {
    "id": "adcfe4db666d7537ee31297365ecbe69",
    "title": "寄泾上黄心甫",
    "authorName": "邢昉",
    "authorId": "adcfe4db666d7537d1457b72d1457b72",
    "dynasty": "清",
    "content": [
      "白露泫秋草，凉风吹已凄。",
      "平居沧海上，消息淀湖西。",
      "落木转惆怅，微波各解携。",
      "一川犹可溯，未远伯鸾溪。"
    ]
  },
  {
    "id": "adcfe4db666d753740820b36afcace9d",
    "title": "同弱翁登华盖山资福寺",
    "authorName": "邢昉",
    "authorId": "adcfe4db666d7537d1457b72d1457b72",
    "dynasty": "清",
    "content": [
      "山路日日霁，已知秋色微。",
      "薄云归岭去，落叶到江飞。",
      "灵迹何时閟，故人此会稀。",
      "下方城郭里，秋望入云扉。"
    ]
  },
  {
    "id": "adcfe4db666d7537fd4fea8a0082678f",
    "title": "酬葛元士",
    "authorName": "邢昉",
    "authorId": "adcfe4db666d7537d1457b72d1457b72",
    "dynasty": "清",
    "content": [
      "十载一握手，怜予今白头。",
      "春风两相惜，缟带已生愁。",
      "细草摇南浦，轻云绕北楼。",
      "非君歌古调，何以慰离忧。"
    ]
  },
  {
    "id": "adcfe4db666d753789f32d204ae31f27",
    "title": "赠祖心上人",
    "authorName": "邢昉",
    "authorId": "adcfe4db666d7537d1457b72d1457b72",
    "dynasty": "清",
    "content": [
      "旷然携一笠，万里到人间。",
      "吴越峰边过，罗浮梦里还。",
      "漫游逢世改，因乱未身闲。",
      "十月梅花发，心悲似故山。"
    ]
  },
  {
    "id": "adcfe4db666d7537faf387a4fcbf2977",
    "title": "送翁寿如之扬州",
    "authorName": "邢昉",
    "authorId": "adcfe4db666d7537d1457b72d1457b72",
    "dynasty": "清",
    "content": [
      "行李迟明发，渡江何日归。",
      "秋风吹去路，水色上征衣。",
      "战罢城池在，潮生海日微。",
      "君看稻粱雁，一一尽南飞。"
    ]
  },
  {
    "id": "adcfe4db666d753788ec6e4da8f0a2e1",
    "title": "逢韩茂贻因赠并追伤戴敬夫",
    "authorName": "邢昉",
    "authorId": "adcfe4db666d7537d1457b72d1457b72",
    "dynasty": "清",
    "content": [
      "莫道相逢久叹嗟，尚怜流落在天涯。",
      "故人长隔黄垆面，苕水空余白雪花。",
      "行路更无磨镜具，扣门唯识卖浆家。",
      "羌村暮雨归何处？",
      "青草茫茫去转赊。"
    ]
  },
  {
    "id": "adcfe4db666d75378fd91b31de17716b",
    "title": "至灵谷寺简张观生",
    "authorName": "邢昉",
    "authorId": "adcfe4db666d7537d1457b72d1457b72",
    "dynasty": "清",
    "content": [
      "秋在何方见此间，入门秋色引心闲。",
      "偏因失路能游寺，每不逢人独看山。",
      "涧遇泉枯犹汩汩，松当飔发尽潺潺。",
      "为询屡宿山中客，几夜涛声共一关。"
    ]
  },
  {
    "id": "adcfe4db666d7537a1ac156e7adf759f",
    "title": "梅惠连出家自黄州来住宝林庵赋赠",
    "authorName": "邢昉",
    "authorId": "adcfe4db666d7537d1457b72d1457b72",
    "dynasty": "清",
    "content": [
      "微官曾似南昌尉，一钵三年寄一峰。",
      "却向青山成远别，独余黄面到相逢。",
      "谩从出世歌衰凤，且与闲潭制毒龙。",
      "回首楚云犹有忆，寒溪竹屋定时钟。"
    ]
  },
  {
    "id": "adcfe4db666d75374e4a33f7605dd55c",
    "title": "酬蒋冷生过访凤游寺览古之作",
    "authorName": "邢昉",
    "authorId": "adcfe4db666d7537d1457b72d1457b72",
    "dynasty": "清",
    "content": [
      "路入青林折数盘，君行访古一漫漫。",
      "荒台空自连云树，白浪曾闻到瓦官。",
      "雨色乍开江岫迥，莺声欲罢午钟残。",
      "豫愁归棹枫初赤，却向丹阳古渡看。"
    ]
  },
  {
    "id": "adcfe4db666d7537d5bd1c85bcdfa6ac",
    "title": "雨中过文丞相祠题浩然楼",
    "authorName": "邢昉",
    "authorId": "adcfe4db666d7537d1457b72d1457b72",
    "dynasty": "清",
    "content": [
      "高楼独上已凄凄，雨色寒生大海西。",
      "潮拥绿江新涨水，碑残少保旧时题。",
      "楚囚辛苦伤罗雉，汉节归来怨乳羝。",
      "堕泪欲陈蘋藻荐，荒阶寂寂数鸠啼。"
    ]
  },
  {
    "id": "adcfe4db666d7537d55671b74b01368e",
    "title": "六月十四夜月泊江心寺谒文信公祠",
    "authorName": "邢昉",
    "authorId": "adcfe4db666d7537d1457b72d1457b72",
    "dynasty": "清",
    "content": [
      "江亭孤屿郁峨峨，丞相祠前起白波。",
      "树色半随沙鸟没，潮声远送海云多。",
      "千秋马角悲三户，一夕旄头落五坡。",
      "忆昔枕戈挥泪处，月明无奈湿衣何。"
    ]
  },
  {
    "id": "adcfe4db666d753738c5ff04e29957c1",
    "title": "虎丘寺",
    "authorName": "邢昉",
    "authorId": "adcfe4db666d7537d1457b72d1457b72",
    "dynasty": "清",
    "content": [
      "玲珑山翠几沾衣，夏木千章总十围。",
      "一自王郎开梵刹，尽令江影入岩扉。",
      "阖闾葬后山长在，范蠡归时姓已非。",
      "千古却疑沈剑处，如何不见二龙飞。"
    ]
  },
  {
    "id": "adcfe4db666d7537e00de7854c4654a1",
    "title": "游兴国寺",
    "authorName": "邢昉",
    "authorId": "adcfe4db666d7537d1457b72d1457b72",
    "dynasty": "清",
    "content": [
      "沔口孤城夕照中，偶披榛草问禅宫。",
      "客来树下看驼迹，鸟去阶前避马通。",
      "趺石尚存新记改，经厨已破旧房空。",
      "当年大别铭方丈，此地人传苏长公。"
    ]
  },
  {
    "id": "adcfe4db666d7537d01744bdd5cd3fc8",
    "title": "和祖心上人游城南谒方正学先生祠",
    "authorName": "邢昉",
    "authorId": "adcfe4db666d7537d1457b72d1457b72",
    "dynasty": "清",
    "content": [
      "寂寂荒祠野霭昏，萧萧残碣倚松根。",
      "金川门又成亡国，石子冈偏欲断魂。",
      "昔日麻衣惭叔父，于今青草失王孙。",
      "废兴自古须臾事，独有先生恋主恩。"
    ]
  },
  {
    "id": "adcfe4db666d75379156e67dcb033994",
    "title": "广陵行",
    "authorName": "邢昉",
    "authorId": "adcfe4db666d7537d1457b72d1457b72",
    "dynasty": "清",
    "content": [
      "客言渡江来，昨出广陵城。广陵城西行十里，犹听城中人哭声。",
      "去年北兵始南下，黄河以南无斗者。泗上诸侯卷旆旌，满洲将军跨大马。",
      "马头滚滚向扬州，史相堂堂坐敌楼。外援四绝誓死守，十日城破非人谋。",
      "扬州白日闻鬼啸，前年半死翻山鹞。此番流血又成川，杀戮不分老与少。",
      "城中流血迸城外，十家不得一家在。到此萧条人转稀，家家骨肉都狼狈。",
      "乱骨纷纷弃草根，黄云白日昼俱昏。仿佛精灵来此日，椒浆恸哭更招魂。",
      "魂魄茫茫复何有，尚有生人来酹酒。九州不复罢干戈，生人生人将奈何？"
    ]
  },
  {
    "id": "adcfe4db666d75374948802d0638fa33",
    "title": "游宗远明瑟园登池上阁",
    "authorName": "邢昉",
    "authorId": "adcfe4db666d7537d1457b72d1457b72",
    "dynasty": "清",
    "content": [
      "春水浮乱柳，野色明郊扉。",
      "榜舟适至门，落花正霏霏。",
      "雨后罕人迹，泉石皆芳菲。",
      "因登池上阁，四顾延清晖。",
      "君辞公府辟，了知世事非。",
      "荷叶始覆水，钓竿已在矶。",
      "嘹呖天边鸟，徘徊故退飞。"
    ]
  },
  {
    "id": "adcfe4db666d753776b9676c45c426a7",
    "title": "广福寺晚望",
    "authorName": "邢昉",
    "authorId": "adcfe4db666d7537d1457b72d1457b72",
    "dynasty": "清",
    "content": [
      "兰若缅一溪，青松蔽广泽。",
      "石桥暝可渡，练湖了不隔。",
      "水光动衣带，苍绿间众色。",
      "我乡亦如此，凫鹥虑相识。",
      "望望一舟远，烟中渺河适。"
    ]
  },
  {
    "id": "adcfe4db666d7537c9ef5c6a8f10b1b7",
    "title": "别家",
    "authorName": "邢昉",
    "authorId": "adcfe4db666d7537d1457b72d1457b72",
    "dynasty": "清",
    "content": [
      "少不务稼穑，与世苦枘凿。",
      "年长无故业，好文成拓落。",
      "三载适越郊，春风长蘼藿。",
      "江流摇碧丝，山株乱红萼。",
      "荏苒东南征，渌水鉴城郭。",
      "别家叹方起，抚稚情弥弱。",
      "名峤夙所尚，田园安可薄。",
      "海上当寄书，坐待西风鹗。"
    ]
  },
  {
    "id": "adcfe4db666d753731547821be7b751d",
    "title": "登天马山绝顶",
    "authorName": "邢昉",
    "authorId": "adcfe4db666d7537d1457b72d1457b72",
    "dynasty": "清",
    "content": [
      "纡路行山阿，舍楫趋遥巘。",
      "陟险三四盘，云峦郁邈缅。",
      "九峰若在掌，一一皆可辨。",
      "物态渐以繁，新林各舒卷。",
      "振衣历危磴，盘石忻屡践。",
      "乍休殊未厌，莓苔不暇选。",
      "攀跻方自兹，中情亦已展。"
    ]
  },
  {
    "id": "adcfe4db666d7537315478218de16011",
    "title": "登天马山绝顶",
    "authorName": "邢昉",
    "authorId": "adcfe4db666d7537d1457b72d1457b72",
    "dynasty": "清",
    "content": [
      "翠微接云气，孤塔标云根。",
      "仰观有突兀，始失中峰尊。",
      "亦有老子宫，寂寞清净源。",
      "夙驾此山麓，道经平原村。",
      "斯人虽千载，江海存丘樊。",
      "何况盼睐间，芳草盈衡门。",
      "独鹤下烟际，清音哀心魂。"
    ]
  },
  {
    "id": "adcfe4db666d7537315478217b6a79fa",
    "title": "登天马山绝顶",
    "authorName": "邢昉",
    "authorId": "adcfe4db666d7537d1457b72d1457b72",
    "dynasty": "清",
    "content": [
      "海上多灵峰，兹丘亦其亚。",
      "林岭互出没，溟色涵变化。",
      "绝顶岂不峻，飞鸟已在下。",
      "缅思干将铸，叹息夫差霸。",
      "东望范蠡湖，弥弥向云泻。",
      "古人何雄哉，挥泪想逸驾。",
      "来者有同心，深期勿相讶。"
    ]
  },
  {
    "id": "adcfe4db666d75378a2f07c320fa505e",
    "title": "观太子少保左公遗集作歌赠子直兄弟",
    "authorName": "邢昉",
    "authorId": "adcfe4db666d7537d1457b72d1457b72",
    "dynasty": "清",
    "content": [
      "熹宗御宇凡七载，封狐虺蝎蟠天关。锦衣犴狴鬼夜哭，忠臣之血何斑斑。",
      "此时世路真坎坷，大狱株连缙绅祸。四海奔波属魏崔，十年挥泪哀杨左。",
      "左公蹇蹇龙飞前，只手取日升虞渊。大功久已在社稷，巨奸侧目来鹰鹯。",
      "九关虎豹声阗阗，左公眦裂呼苍天。蝮蛇争螫祸机发，公也衣褐归园田。",
      "群凶噂𠴲牙为磨，槛车轰轰渡黄河。紫衣校尉称敕使，皖公山下愁风波。",
      "诏书读罢著囚服，倾城观者吞声哭。捐糜安恤具五刑，囊头且复关三木。",
      "几日阴霾暗城阙，长安市中风拔屋。天地震怒公殒命，学士朝中皆魏姓。",
      "竖子宁堪玷太阿，真人已出悬天镜。尽驱魑魅扫氛祲，垂衣手握河魁柄。",
      "公于是日蒙新典，天书恻怛孤忠显。即今慷慨观遗文，龙螭五色何缤纷。",
      "诸郎才器如天马，奔腾绝景仍闲雅。胸有至痛不敢言，血泪哀哀向人泻。",
      "相将踯躅辞乡邑，江上流离空四壁。公侯必复理有之，甘肥不御情尤裂。",
      "阉祸已熄更何论，当时羽翼还云屯。况复天网亦疏阔，此曹玉食开朱门。",
      "机深窃恐能飞翻，呜呼封狐虽死多子孙。安得努力一往呼天阍。"
    ]
  },
  {
    "id": "adcfe4db666d753734918894388bf847",
    "title": "印度在禅河庵与予寺舍相距五里纪事",
    "authorName": "邢昉",
    "authorId": "adcfe4db666d7537d1457b72d1457b72",
    "dynasty": "清",
    "content": [
      "结伴先结懒，买山先买寺。",
      "东西不可料，五六年间事。",
      "朝旭开远光，松筠一步地。",
      "与君隔一河，谁是王居士。",
      "庵以何为名，宛有伊人意。",
      "枕边衣带水，澹澹涵一篑。",
      "比我床前绿，清幽乃不啻。",
      "磬声浮水上，此境安能觊。"
    ]
  },
  {
    "id": "adcfe4db666d7537349188942459cdc1",
    "title": "印度在禅河庵与予寺舍相距五里纪事",
    "authorName": "邢昉",
    "authorId": "adcfe4db666d7537d1457b72d1457b72",
    "dynasty": "清",
    "content": [
      "古树三四围，清阴刚覆屋。",
      "晴雨相代间，葱菁压群木。",
      "我友与我邻，幽然隔苍绿。",
      "登陟颇无阻，往还径当熟。",
      "杳杳数旬内，至今虚一宿。",
      "当密意反疏，以此成幽躅。",
      "盼君笋出土，瀹之饱我腹。",
      "斯时欲往情，较深于看竹。"
    ]
  },
  {
    "id": "adcfe4db666d7537b323267f69416593",
    "title": "同龙友石门洞观瀑布歌",
    "authorName": "邢昉",
    "authorId": "adcfe4db666d7537d1457b72d1457b72",
    "dynasty": "清",
    "content": [
      "谢公昔为永嘉守，永嘉山水世无有。",
      "朝登绿嶂兴未已，暮踏孤屿徘徊久。",
      "惠连始入西池梦，斤斧还搜石门洞。",
      "阗寂初从兕虎游，幽闲忽听鸣琴哢。",
      "乱山夹岸清溪奔，双峰对起开一门。",
      "入门曲屈尽奇奥，谽谺古洞摇心魂。",
      "岩上瀑流白云舞，乍飞疑雪更疑雾。",
      "一道飘摇落千尺，银河疋练何足数。",
      "飞流直下声淅沥，登潭孤石相戛击。",
      "随风散漫入林壑，并作寒烟润苍壁。",
      "摩崖字画纷朦胧，赋咏无如天宝工。",
      "漫游已镌晁美叔，避暑复勒苏才翁。",
      "我亦清夏来绝境，瀑雪潭光两相映。",
      "挂席仍悬碧海心，扪罗已得青田令。",
      "古人没后空流水，仙吏爱奇数过此。",
      "绝顶相看一惘然，裹粮策杖从兹始。"
    ]
  },
  {
    "id": "adcfe4db666d7537a83a86d98bc89d4a",
    "title": "寺中偶述",
    "authorName": "邢昉",
    "authorId": "adcfe4db666d7537d1457b72d1457b72",
    "dynasty": "清",
    "content": [
      "离家百务止，动息颇无碍。",
      "力作渐不稀，近寺鹜僧辈。",
      "睹此众人劳，省躬日至再。",
      "新麦仅两畦，信至劝归刈。",
      "喜霁昨意真，身动如一债。",
      "汗漫理不饱，一往有微赖。"
    ]
  },
  {
    "id": "adcfe4db666d7537a83a86d964b69b0a",
    "title": "寺中偶述",
    "authorName": "邢昉",
    "authorId": "adcfe4db666d7537d1457b72d1457b72",
    "dynasty": "清",
    "content": [
      "穰穰非我情，崩迫亦时有。",
      "自此数旬内，安闲庶无负。",
      "湖中鸟若帆，恍惚过眼后。",
      "寓目尽冥旷，日得计所受。",
      "自知关福力，无福焉敢狃。",
      "惟有常忍饥，不为神所咎。"
    ]
  },
  {
    "id": "adcfe4db666d753707c314e33da055ff",
    "title": "东湖樵夫歌",
    "authorName": "邢昉",
    "authorId": "adcfe4db666d7537d1457b72d1457b72",
    "dynasty": "清",
    "content": [
      "石子冈前雨萧萧，古木落叶凌风飙。侍中碧血今犹在，荒祠白日鸣鸱枭。",
      "于役来作东鸥客，父老告我东湖樵。东湖樵夫为谁子，负薪来往东湖沚。",
      "朝廷不守金川门，野夫合逝东湖水。樵夫樵夫真丈夫，一死奚足更踟躇。",
      "我向东湖转惆怅，呜呼！独不闻雪庵和尚补锅匠。"
    ]
  },
  {
    "id": "adcfe4db666d753775bdc69156144189",
    "title": "从济生庵至乌龙潭憩潭上",
    "authorName": "邢昉",
    "authorId": "adcfe4db666d7537d1457b72d1457b72",
    "dynasty": "清",
    "content": [
      "微风吹林气，境惬无深浅。",
      "落日泻潭影，临流恣遐眄。",
      "灌木澄涟漪，水容纷漾演。",
      "人烟虽密迩，颇不闻鸡犬。",
      "宛宛旧行迹，十载一来践。",
      "惜无幽人庐，蒿径为子剪。"
    ]
  },
  {
    "id": "adcfe4db666d753778c53b62f4cb442d",
    "title": "十五夜元长归翼台望月",
    "authorName": "邢昉",
    "authorId": "adcfe4db666d7537d1457b72d1457b72",
    "dynasty": "清",
    "content": [
      "落日临高台，夕烟散丛樾。",
      "山际灭微霭，林端露圆月。",
      "遥峰水上青，银汉久已没。",
      "桂魄耿寒空，幽光鉴毛发。",
      "忆昔此佳赏，经年限吴越。",
      "世事竟仓皇，回思成恍惚。",
      "倚槛俯平野，悲风千里发。",
      "惆怅哀江头，黯黯惊人骨。"
    ]
  },
  {
    "id": "adcfe4db666d753785a9edb0c8715073",
    "title": "初冬过印度山居",
    "authorName": "邢昉",
    "authorId": "adcfe4db666d7537d1457b72d1457b72",
    "dynasty": "清",
    "content": [
      "林空苔径浅，残叶犹在树。",
      "杲杲日出微，披榛得樵路。",
      "暌离越寒暑，容色各惊顾。",
      "我疑子更衰，子叹我非故。",
      "所求在衣食，屡别寡欢聚。",
      "有酒几共斟，无生良足慕。",
      "冥心投寂乐，积想旷幽素。",
      "寒溪更相送，汩汩流泉注。"
    ]
  },
  {
    "id": "adcfe4db666d7537eb869f6d418a5ca0",
    "title": "六月雨凉忆去年避暑高座寺介立上人院因以寄怀",
    "authorName": "邢昉",
    "authorId": "adcfe4db666d7537d1457b72d1457b72",
    "dynasty": "清",
    "content": [
      "季夏盛炎节，多雨变凉候。",
      "繁柯滞层阴，衣夹卫形瘦。",
      "隔岁南朝寺，竹林敝晴昼。",
      "虚窗度涧羽，元偈咨神秀。",
      "别来运忽周，念注迹如觏。",
      "石上闲清飔，烟中翳遥岫。",
      "远怀清净子，篱扉复谁扣。"
    ]
  },
  {
    "id": "adcfe4db666d75374c94727981889977",
    "title": "读祖心再变纪漫述五十韵",
    "authorName": "邢昉",
    "authorId": "adcfe4db666d7537d1457b72d1457b72",
    "dynasty": "清",
    "content": [
      "惟岁昨在申，九州始破碎。",
      "旧京虽一隅，形势东南会。",
      "我皇秉圭鬯，雨泣面如靧。",
      "臣民尽惊呼，少康真可配。",
      "史公践台斗，心赤当时最。",
      "灵台占紫气，恍惚嘉祥届。",
      "亡何变氛祲，太白垂天戒。",
      "宵光昼炯炯，百日犹未退。",
      "咄哉夜郎人，小器自矜大。",
      "入手事挤排，持权夸拥戴。",
      "朝廷一李纲，不容密勿内。",
      "猰貐本在野，抵死呼朋类。",
      "赫赫先帝书，翻案神灵慨。",
      "谊士惜繁缨，凶党蒙冠带。",
      "从此问王纲，解散随尘壒。",
      "貂蝉并鋘斧，颠倒弄机械。",
      "人心二竖灰，世事长江败。",
      "洎乎皇舆播，临轩曾召对。",
      "出奔忽异道，此事令人怪。",
      "得非靴中刀，凛凛恶奸桧。",
      "所恨丧乱朝，不少共驩辈。",
      "城头竖降旗，城下迎王旆。",
      "白头宗伯老，作事弥狡狯。",
      "捧献出英皇，笺记称再拜。",
      "皇天生此物，其肉安足嘬。",
      "养士三百年，岂料成狼狈。",
      "幸有两尚书，臣节堂堂在。",
      "又有杨中丞，甘死如饮瀣。",
      "呜呼黄祠部，刀锯何耿介。",
      "郎吏及韦布，一二更奇快。",
      "吁嗟郡国英，螳臂堪一喟。",
      "宣歙始发难，战血涂草莱。",
      "麻生怒冲发，气作长虹挂。",
      "松林战尤苦，婺女兵终溃。",
      "吴子要离烈，张朱俱慷慨。",
      "我悲黄相国，绝食经颠沛。",
      "海上王将军，就死迹逾迈。",
      "此纪乙至丙，大书得梗概。",
      "正气苟勿渝，细不遗裙䯰。",
      "倘非斯人俦，乾坤真愦愦。",
      "大师南海秀，夐立风尘外。",
      "辛苦事掇拾，微辞缀丛荟。",
      "毛锥逐行脚，蝇头装布袋。",
      "前日城门过，祸机发逅邂。",
      "命危濒伏锧，鞫苦屡加钛。",
      "良以笔削劳，几落游魂队。",
      "诸方尚云扰，澒洞势未杀。",
      "虽然怵网罗，慎勿罢纪载。",
      "伊昔郑亿翁，著书至元代。",
      "出土十载前，金石何曾坏。"
    ]
  },
  {
    "id": "adcfe4db666d753775c94a20361c9623",
    "title": "山居偶兴",
    "authorName": "邢昉",
    "authorId": "adcfe4db666d7537d1457b72d1457b72",
    "dynasty": "清",
    "content": [
      "首夏气始燠，乔木纷葱茜。",
      "碧草露偏滋，朱花晚犹绚。",
      "荆扉寂无喧，卧起临书卷。",
      "窗外鸣嘤嘤，新莺欻不见。",
      "时睇远山云，卷舒日千变。",
      "夙昔安可怀，忽复伤流电。"
    ]
  },
  {
    "id": "adcfe4db666d75377cb649a591427dfc",
    "title": "神鸦叹",
    "authorName": "邢昉",
    "authorId": "adcfe4db666d7537d1457b72d1457b72",
    "dynasty": "清",
    "content": [
      "富池驿边日欲西，甘宁庙前烟欲迷。",
      "双竿半折庙门坏，神鸦散尽风凄凄。",
      "风卷长波舟去急，群鸦飞上樯头立。",
      "送客繇来欢客心，舟上叫舞抛余粒。",
      "估船断绝古祠荒，无复酾酒刳牛羊。",
      "江黄何岁来盗贼，从此神鸦稀食肉。",
      "神鸦有神长忍饥，不向江滩啄人骨。"
    ]
  },
  {
    "id": "adcfe4db666d75376cc35cd8401c265e",
    "title": "楚江雁",
    "authorName": "邢昉",
    "authorId": "adcfe4db666d7537d1457b72d1457b72",
    "dynasty": "清",
    "content": [
      "江南八月蒲稗黄，天边雁叫烟苍苍。",
      "历落沙头并水际，三三五五分成行。",
      "当时见雁心凄恻，本为思家叹离隔。",
      "如今系艇武昌城，始知身是江南客。",
      "木叶萧萧下汉川，参差鸿雁忽联翩。",
      "白云洲上疏还密，黄鹄矶头断复连。",
      "沔口云深迷楚树，分行作队纷无数。",
      "闻道潇湘菰米多，天寒更向潇湘去。"
    ]
  },
  {
    "id": "adcfe4db666d75375f16df18a295ef2e",
    "title": "故宫燕",
    "authorName": "邢昉",
    "authorId": "adcfe4db666d7537d1457b72d1457b72",
    "dynasty": "清",
    "content": [
      "君不见故宫燕，春雨秋风几回转。宫中风雨长蓬蒿，飞入宫墙绕虚殿。",
      "穿帘度阁羽差池，尽日呢喃人未知。柳绿乍衔千尺絮，花开仍拂万年枝。",
      "玉阶寂寞罘罳冷，画栋差池春燕影。岁岁营巢竟不成，春来秋去谁曾省。",
      "可怜此度秋风早，整顿毛衣犹自好。裴徊欲别未央宫，万户千门忽如扫。",
      "钟虡何年去洛阳，仙人辞汉泪成行。最苦西飞双燕子，回头不见旧宫墙。"
    ]
  },
  {
    "id": "adcfe4db666d75375f16df1852731a56",
    "title": "故宫燕",
    "authorName": "邢昉",
    "authorId": "adcfe4db666d7537d1457b72d1457b72",
    "dynasty": "清",
    "content": [
      "鸟啼金井桐，啼声易呜咽。未若向西风，伤心故宫燕。",
      "白门燕子去秋风，社日年年无不同。惟有曾栖青璅闼，欲去未去悲西宫。",
      "却忆西宫前岁筑，禁篽勾陈俄仿佛。不道君王事卧薪，颇闻将作夸神木。",
      "一月宫前才列仗，翠华西去尘飘扬。虚殿无人燕子来，三春对语雕梁上。",
      "转眼谁知事更非，雕梁藻井似蓬飞。明岁坏垣春草里，茫茫何处问乌衣。"
    ]
  },
  {
    "id": "adcfe4db666e334c557dfa3b49a072a4",
    "title": "丹阳道中",
    "authorName": "沈起元",
    "authorId": "adcfe4db666e334c5d79099fdf9028fc",
    "dynasty": "清",
    "content": [
      "杰阁临城迥，斜阳挂塔曛。",
      "清波寒鹭影，白草乱羊群。",
      "市火酒帘动，邻船醉语闻。",
      "此生初作客，天末认吴云。"
    ]
  },
  {
    "id": "adcfe4db666e334cea83edb279e4ad94",
    "title": "寄酬顾大嗣宗见怀之作兼简陶柱中缪昭曦",
    "authorName": "沈起元",
    "authorId": "adcfe4db666e334c5d79099fdf9028fc",
    "dynasty": "清",
    "content": [
      "青禽下罡风，笼致湘江濆。",
      "岂不慕俦侣，空望湘山云。",
      "湘云若情人，可望不可亲。",
      "孤怀凭吊影，含意谁为申。",
      "炎方苦毒热，深甑坐蒸爇。",
      "清风忽然至，乃得故人札。",
      "缄封一斛珠，客子泪所结。",
      "回环万古心，惆怅经年别。",
      "离别庸何伤，嗟为糊口忙。",
      "风尘与霜露，盛年鬓已苍。",
      "饥鹰傍人飞，有翅讵得翔。",
      "君母八十余，我父七十强。",
      "有子各贱贫，长倚门闾望。",
      "此恨不可道，又见秋风早。",
      "团团白露零，幽兰冷衰草。",
      "朝接孤飞鸿，暮偶独语蛩。",
      "飞鸿将我心，缥缈凌长空。",
      "乱蛩织我愁，烟月俱朦胧。",
      "牢落天地间，何由托微躬。",
      "屈指故友朋，十人九浮萍。",
      "稍喜痴虎头，共此潇湘清。",
      "我为磐石止，君作车轮行。",
      "握手良不远，一水徒盈盈。",
      "羡君知己多，一室聚兰臭。",
      "陶子何岳岳，青虹落眼后。",
      "缪子复耿耿，诗与骨俱瘦。",
      "异乡得同心，新交每逾旧。",
      "未知文酒伴，时说狂生不。",
      "待报一函书，难凭双鲤鱼。",
      "夫容空采采，江水正愁予。"
    ]
  },
  {
    "id": "adcfe4db666e334c2f8234360a149b44",
    "title": "平山堂雅集用昌黎会合联句韵",
    "authorName": "沈起元",
    "authorId": "adcfe4db666e334c5d79099fdf9028fc",
    "dynasty": "清",
    "content": [
      "朋交邂逅新，敦盘风雅重。秉烛兴腾骞，访旧情贾勇。",
      "沟荒樵月乾，楼圮冈云耸。城芜今古春，江递歌哭涌。",
      "独有平山孤，危厂豁滞壅。庐陵树文帜，峨嵋接芳踵。",
      "词苑得江山，隋宫失丘垄。沉吟不朽迹，倍切同腐恐。",
      "堂势尽千里，气象收万种。乌驭闪阴晴，鱼龙混杂冗。",
      "孤撑夏修竿，绵延叠疑冢。鸾音半岭啸，敝屣南面宠。",
      "大游鹏负息，齐物菌蒸拱。瞩遐胸为宽，坐旷神绝恟。",
      "芒忽受虚来，沆瀣饱清奉。峦光涤肺腑，翰墨振庳肿。",
      "昔贤吐高焰，兹境宽厚拥。吾侪及嬉娱，清尊徒迭捧。",
      "微争战蜗蛮，细响吊榛蛩。窥宎张籍盲，跂前支离尰。",
      "景迅过虻飞，形固匪阙巩。甲名。三立鲜峥嵘，七尺亦劣䢆。",
      "瞻礼俎豆肃，俯仰神骨悚。端赖干莫利，心蓬薙蒙茸。",
      "敢托玞䂥质，言玷砻圭珙。吟思卷绮霞，夕姿曳绣陇。",
      "棹舲香荷蒲，襟袖鉴清溶。尘缰乍脱羁，天械亦解蛩。",
      "情比叶埙篪，盟长宗介冢。谈味快沃焦，离绪旋抽蛹。",
      "竹林几闲逸，云逵或踔踊。孤怀驻景方，早计御寒氄。",
      "神龟宁曳涂，蒲牢讵栖甬。崦嵫薄日外，惊涛正呼汹。"
    ]
  },
  {
    "id": "adcfe4db666e334c63524d2082d0adf1",
    "title": "效白体寄儿子大抱一百韵代家信",
    "authorName": "沈起元",
    "authorId": "adcfe4db666e334c5d79099fdf9028fc",
    "dynasty": "清",
    "content": [
      "四民有恒业，士子恒为士。我世诗礼家，不士即不子。",
      "汝生母腹中，母梦指出雉。雉飞指即枯，汝生母遽死。",
      "苦孝恭顺姿，遗体独有尔。大父名汝抱，珍爱同卧起。",
      "怜汝失乳孩，望汝续祖妣。而翁苦饥驱，奔走动千里。",
      "继乃通仕版，内外历转徙。趋过迹亦疏，言立罕提耳。",
      "常惧宦游早，听汝废书史。又惧纨绔习，误汝于侈靡。",
      "我乃失教愆，长贻九泉耻。往往缙绅后，非愚即痴騃。",
      "往往寒素家，子孙踵前趾。故我罢官归，无愠实有喜。",
      "且得课而曹，冀免豚犬訾。籯金既无累，一经聊可理。",
      "归来汝已长，衣裳与我比。叩汝腹中书，荒芜杂荆杞。",
      "试汝手中笔，艰涩丛糠秕。长叹幼学年，蹉跎象勺齿。",
      "俄然成弱冠，努力尚及此。圣贤与豪杰，皆从立志始。",
      "能具什伯功，愚柔岂终止。苟能惜寸阴，不争钝与驶。",
      "五经四子书，人生命之祇。昔圣垂此书，一一教践履。",
      "一言得终身，即分圣一体。一语苟违背，抚躬面为泚。",
      "傥胥蔑弃之，貌人而心豕。须念制科义，岂仅命题纸。",
      "汝读当熟读，咀嚼味乃旨。汝读当精思，贯穿到神髓。",
      "以之治汝心，如镜刮尘滓。以之治汝身，如杖得仗倚。",
      "一读一返念，应自得臧否。汝今为弟子，孝弟乃切己。",
      "后母非曾母，均爱无二视。家贫复善病，定省繄尔恃。",
      "自古称长督，督义良有以。汝有两幼弟，童牛系金柅。",
      "须勤课记诵，勿任觅栗李。敬事诸父行，愆莫乾糇启。",
      "善择朋友交，亲仁戒比匪。威仪慎尔容，虔肃将祭祀。",
      "况汝既娶妇，便作成人儗。百行将汝责，有败不及悔。",
      "苟能学为人，为文道即是。天地间至文，只在性情里。",
      "气机妙阖辟，脉络溯原委。结构师工匠，运思欲奇诡。",
      "上资《左》《国》华，俯取秦、汉绮。佐以韩苏笔，力劲如弩矢。",
      "扩充到蒙庄，变化掉龙尾。读史先看鉴，今古如列轨。",
      "且放眼孔宽，庶拓识力伟。制艺法庆历，步武森律纪。",
      "务绝陈俗语，剿袭尤足鄙。古来君子人，文章五岳峙。",
      "我兹谆复诲，岂必贵朱紫。不见蜾蠃负，频呼式谷似。",
      "而父不足学，祖德可无跂。大父纯孝资，白首孺慕在。",
      "抚字诸弟妹，存没罔不逮。内行重乡邦，文名动四海。",
      "汝今若不学，如橘化为枳。昔年爱汝心，何以对筵几。",
      "汝母梦亦虚，汝母竟已矣。念此应恸哭，忍不加砺砥。",
      "去年携汝出，高馆钟山趾。青镫理旧业，勤苦穷膏晷。",
      "复恤汝羸瘠，未免老牛砥，驽骀兼病骥，惧不任鞭棰。",
      "我出今汝留，又恐或废弛。洗桐乃名师，居宇况密迩。",
      "朝夕就请业，进学贵愤悱。善疑复善问，辨难当彻底。",
      "领悟及谈谐，效法到步跬。庶渐去其疾，冀以臻厥美。",
      "保身如执玉，毋令或损毁。力学如力田，及时务耘耔。",
      "未知出门后，所业复有几。未知眠食间，精力尚亹亹。",
      "我行及淮壖，肠轮差足拟。讵愿舍子出，佣书岂得已。",
      "是时三月暮，剪烛醉春蚁。醉余时梦归，委巷城南觜。",
      "旧林笋如簪，新梧叶如洗。畦菜正吐花，蔷薇亦放蕊。",
      "仿佛读书声，明明尔兄弟。醒来日高舂，乾鹊噪桐梓。",
      "披衣鉴明镜，须发日夕改。回首功业虚，万事赴流水。",
      "惟余念子心，郁结未能摆。书此远寄汝，汝宜朝夕视。",
      "宜书数十篇，闺闼门庭戺。处处拈一幅，在在得顾諟。",
      "如在我膝前，如闻我斥指。汝有不解处，可问顾夫子。"
    ]
  },
  {
    "id": "adcfe4db6675d54862d0fd17312d6950",
    "title": "二十四日洞庭舟中",
    "authorName": "旷敏本",
    "authorId": "adcfe4db6675d548d1457b72d1457b72",
    "dynasty": "清",
    "content": [
      "洞庭三日棹，岁晚惜残晖。",
      "水落湖身瘦，沙平雁影微。",
      "酤帘排作幕，渔网市成帷。",
      "户庆小年节，偏予一叶飞。"
    ]
  },
  {
    "id": "adcfe4db6675d548ed6d2c53697af400",
    "title": "喜晤江南云",
    "authorName": "旷敏本",
    "authorId": "adcfe4db6675d548d1457b72d1457b72",
    "dynasty": "清",
    "content": [
      "喜见故人面，浑疑梦里看。",
      "不须论得失，且共讯平安。",
      "往事棋残局，浮荣水旋澜。",
      "为君重感旧，双泪欲阑干。"
    ]
  },
  {
    "id": "adcfe4db6675d548ed6d2c53e22b052e",
    "title": "喜晤江南云",
    "authorName": "旷敏本",
    "authorId": "adcfe4db6675d548d1457b72d1457b72",
    "dynasty": "清",
    "content": [
      "见我君应怪，真成漫浪游。",
      "寸心悬魏阙，孤棹问江头。",
      "冀北冲严雪，金阊话早秋。",
      "莫辞谭竟晷，此会颇难求。"
    ]
  },
  {
    "id": "adcfe4db6675d54878fcafc62d74fb93",
    "title": "寄怀六兄文之",
    "authorName": "旷敏本",
    "authorId": "adcfe4db6675d548d1457b72d1457b72",
    "dynasty": "清",
    "content": [
      "菰米满江皋，霜雁垂两翼。",
      "雁飞自成行，我独苦岑寂。",
      "君寓郴之南，我来湖以北。",
      "谫陋不自揣，使院理笔墨。",
      "𣤛忽半载余，深悲驹过隙。",
      "剧思风雨夜，对床疑共析。",
      "男儿生世闲，欢聚信难得。",
      "高堂垂白亲，各各违颜色。",
      "晚舟泊沙渚，我心倍恻恻。",
      "安得湘中鲤，尺素达君侧。"
    ]
  },
  {
    "id": "adcfe4db668e9074880766340a71bfde",
    "title": "辛卯十月归次浒山铺",
    "authorName": "赵钧彤",
    "authorId": "adcfe4db668e9074d1457b72d1457b72",
    "dynasty": "清",
    "content": [
      "墨王亭畔荻芦删，放眼湖天旷莽间。",
      "渔艇远横衰草岸，人家低占夕阳山。",
      "残香寂寂荷千顷，秋色年年柳几弯。",
      "却叹征车待明发，故园空得暂时还。"
    ]
  },
  {
    "id": "adcfe4db668e907475f0526933682b3c",
    "title": "卒戍发伊犁东归",
    "authorName": "赵钧彤",
    "authorId": "adcfe4db668e9074d1457b72d1457b72",
    "dynasty": "清",
    "content": [
      "萋萋塞外草，寒沙无深根。",
      "加以牛羊践，重以烈火焚。",
      "一冬久不死，复与春风新。",
      "春风自皇都，万里释逋臣。",
      "东向再拜起，欲语声且吞。",
      "不知当何为，但有涕泪纷。",
      "上堂交簿书，元戎劳语温。",
      "下堂解佩刀，长揖辞官军。",
      "自惟多疚躬，赦宥邀殊恩。",
      "所愧犬马齿，十无二三存。",
      "岂复及鞭策，但得长苦辛。",
      "生少南山田，死没东海漘。"
    ]
  },
  {
    "id": "adcfe4db668f52afa2652d00429113e5",
    "title": "漓江晚泛",
    "authorName": "何桂珍",
    "authorId": "adcfe4db668f52aff4a4da9a6ae07dcb",
    "dynasty": "清",
    "content": [
      "放棹漓江上，翛然水一湾。",
      "软风轻拂浪，落日半含山。",
      "兰桨双痕活，菱歌一艇还。",
      "无言观逝水，沙上白鸥闲。"
    ]
  },
  {
    "id": "adcfe4db668f52af47f852dc3b9d1d1d",
    "title": "独秀峰",
    "authorName": "何桂珍",
    "authorId": "adcfe4db668f52aff4a4da9a6ae07dcb",
    "dynasty": "清",
    "content": [
      "巨灵舒半臂，天外石飞来。",
      "屹立峰千仞，凌虚翠一堆。",
      "水流岩寂历，岭峻鸟徘徊。",
      "粤右多奇境，如斯亦壮哉。"
    ]
  },
  {
    "id": "adcfe4db668f52afca5dcb5a982150d0",
    "title": "余于归俞氏弃诗书十年矣丙子养疾东庄偶展行箧得仲弟桐云旧赠之作怆然有触聊赋一律",
    "authorName": "何桂珍",
    "authorId": "adcfe4db668f52aff4a4da9a6ae07dcb",
    "dynasty": "清",
    "content": [
      "荆篱茅舍野人居，养疾东庄夜读书。",
      "静里光阴依药石，梦中夫婿佩龟鱼。",
      "悠悠往事嗟同气，耿耿深怀问太虚。",
      "行箧凋零诗句在，颍滨消息近何如。"
    ]
  },
  {
    "id": "adcfe4db668f52af2932bffe4022c60e",
    "title": "望桂林山水喜而有作",
    "authorName": "何桂珍",
    "authorId": "adcfe4db668f52aff4a4da9a6ae07dcb",
    "dynasty": "清",
    "content": [
      "桂林山水冠诸州，天遣诗人豁远眸。",
      "云气西侵昭岭色，河声东泻广江秋。",
      "孤城落日闻猿啸，野水连天放棹游。",
      "近日小斋无一事，晚来强半为诗留。"
    ]
  },
  {
    "id": "adcfe4db668f52afcbd6319572129496",
    "title": "秋感",
    "authorName": "何桂珍",
    "authorId": "adcfe4db668f52aff4a4da9a6ae07dcb",
    "dynasty": "清",
    "content": [
      "行遍天涯力未胜，时平顾虑亦殊能。",
      "寥天海立叉圆蟹，大漠霜清击俊鹰。",
      "野草萋萋秋色满，古城暧暧戍烟升。",
      "木绵花发王佗墓，一代雄风尔足称。"
    ]
  },
  {
    "id": "adcfe4db668f52af6c53b36e19c9a849",
    "title": "永福邑斋对月",
    "authorName": "何桂珍",
    "authorId": "adcfe4db668f52aff4a4da9a6ae07dcb",
    "dynasty": "清",
    "content": [
      "月色花光绕讼庭，遐方无事户常扃。",
      "关山南卫森孤戍，河汉西流带大星。",
      "斯世弈棋千局变，一生醉梦几人醒。",
      "长安路共行车远，唧唧秋蛩未忍听。"
    ]
  },
  {
    "id": "adcfe4db668f52afd8c490591230ca00",
    "title": "大滩谒伏波庙",
    "authorName": "何桂珍",
    "authorId": "adcfe4db668f52aff4a4da9a6ae07dcb",
    "dynasty": "清",
    "content": [
      "将军浩气镇乾坤，庙貌威严桂海存。",
      "往事何堪论薏苡，新恩应许报鸡豚。",
      "丛林锁翠双峰插，雪浪排空万马奔。",
      "我亦徘徊情不尽，夕阳渡口又黄昏。"
    ]
  },
  {
    "id": "adcfe4db668f52afb0b01b31e25cd6bb",
    "title": "桂林诸山",
    "authorName": "何桂珍",
    "authorId": "adcfe4db668f52aff4a4da9a6ae07dcb",
    "dynasty": "清",
    "content": [
      "边山锐上名融丘，尝从经师受《尔雅》。箭簇突兀雁翎刷，刀锷峥嵘鹈膏泻。",
      "仙人身披古色裘，捧持天仗骑骓马。狂风吹落蛮云中，散为桂林画分野。",
      "大舰如拖五丈樯，广屋如侧千鳞瓦。作诗犹隘昔人吟，入画竟无妙手写。",
      "晴红雨翠万态供，酒樽游榼千场惹。使人倦眼等闲开，如彼禅栖不妨假。",
      "省门病起意何如，遥对琼峰挥玉斝。小山招饮有吾侪，请看闺中同志者。"
    ]
  },
  {
    "id": "adcfe4db668f52af0ff66182fb7d6a9d",
    "title": "醉歌行",
    "authorName": "何桂珍",
    "authorId": "adcfe4db668f52aff4a4da9a6ae07dcb",
    "dynasty": "清",
    "content": [
      "火云腾空作紫绛，玉女素趺骑采虹。",
      "羿弓迕月嫦娥降，霞浆浮𧣴清腑脏。",
      "与我三夕敛衽让，欲饮不饮却羞量。",
      "飞琼吹箫双成唱，雪靥银齿恣谑浪。",
      "天风忽吹气晃荡，织女招手天河上。",
      "石室机张三万丈，自言此工殊可怆。",
      "我欲从之窥帝仗，三辰七宿形模壮。",
      "王母嗔顾谁所谤，翻然一觉堕烟瘴。",
      "梧月在窗梅插帐，炉烟已烬俄蓬放。",
      "山城漏点橹牙向，行人夜趁广江涨。"
    ]
  },
  {
    "id": "adcfe4db668f52af10738f83a4dc3848",
    "title": "感事",
    "authorName": "何桂珍",
    "authorId": "adcfe4db668f52aff4a4da9a6ae07dcb",
    "dynasty": "清",
    "content": [
      "夜晏宣传尧母门，明珠世界不黄昏。月擎琼树虚留影，草傍龙池尽沐恩。",
      "哕哕鸾吹摇玉佩，飘飘凤仗捧金根。侍中不觉宵寒重，新赐宫袍天语温。",
      "天涯何处是边州，多少羊头关内侯。旧业未穿鸲鹆砚，新恩遍著鹔鹴裘。",
      "男钱散尽庞萌去，女乐颁来魏降留。休说当年丰镐地，长空衰草陈云浮。",
      "尺天寸地戴尧年，万宝输将来日边。刘晏持筹宽甲帖，徐温抗疏免丁钱。",
      "一篱松菊壶中隐，千亩桑麻梦亦仙。自是太平新气象，厚生知有圣恩骈。",
      "繁华镜里托生灵，岌岌长安世路冥。千市簪裾沈璧月，万家楼阁落旗星。",
      "似闻置俎龙归董，错认乘轩鹤姓丁。圣代即今犹富庶，《豳风》秉愿续《葩经》。"
    ]
  },
  {
    "id": "adcfe4db668f52af6de582ae0c890b52",
    "title": "陶然亭",
    "authorName": "何桂珍",
    "authorId": "adcfe4db668f52aff4a4da9a6ae07dcb",
    "dynasty": "清",
    "content": [
      "臂卷西山翠，楼台水气中。",
      "苇赍千涧雨，槐约半林风。",
      "帘影窥金乌，箫声引玉骢。",
      "置身图画里，又见夕阳红。"
    ]
  },
  {
    "id": "adcfe4db66901b1972e138d71c40a35c",
    "title": "偶成",
    "authorName": "宝廷",
    "authorId": "adcfe4db66901b19201d7288865dfbde",
    "dynasty": "清",
    "content": [
      "解忧堪贳酒，况复对黄花。",
      "官罢人同惜，家贫我自嗟。",
      "夕烽南海火，古戍北庭笳。",
      "何日销兵气，吾生幸有涯。"
    ]
  },
  {
    "id": "adcfe4db66901b192a41e2180b600779",
    "title": "六月二日作",
    "authorName": "宝廷",
    "authorId": "adcfe4db66901b19201d7288865dfbde",
    "dynasty": "清",
    "content": [
      "孤愤填胸怒不禁，一阳安得退群阴。",
      "有怀报国知何日，无力回天剩此心。",
      "草欲当风惭弱质，葵思向日抱愚忱。",
      "举头阊阖高千丈，路绝丹梯迥莫寻。"
    ]
  },
  {
    "id": "adcfe4db66901b19b7acd2b44f914d4e",
    "title": "金沙道中",
    "authorName": "宝廷",
    "authorId": "adcfe4db66901b19201d7288865dfbde",
    "dynasty": "清",
    "content": [
      "驿路回旋弯复弯，崎岖不惮屡登攀。",
      "云拖雨气横过岭，风卷滩声倒上山。",
      "画意诗情随处见，乡愁旅恨暂时删。",
      "千重峻阪前途阻，何日仙霞返故关。"
    ]
  },
  {
    "id": "adcfe4db66901b19ba5011a166edcd31",
    "title": "瓜州夜泊",
    "authorName": "宝廷",
    "authorId": "adcfe4db66901b19201d7288865dfbde",
    "dynasty": "清",
    "content": [
      "野旷烟昏月未升，波心夜泊旅愁增。",
      "荒洲戍近先闻鼓，远浦舟来但见镫。",
      "拍岸风涛流滚滚，隔堤云树望层层。",
      "唐家旧镇今何在，翘首江天叹废兴。"
    ]
  },
  {
    "id": "adcfe4db66901b19f3c546ededc313f8",
    "title": "九日偕镜寰公玉少甫稚甫大儿二儿饮八里庄酒家醉后登摩诃庵东南石楼题壁",
    "authorName": "宝廷",
    "authorId": "adcfe4db66901b19201d7288865dfbde",
    "dynasty": "清",
    "content": [
      "大海西风烽火收，佳辰与客上僧楼。",
      "残年屈指犹余几，行乐无时况觅愁。"
    ]
  },
  {
    "id": "adcfe4db66901b19d7f8153f47b069ff",
    "title": "石门舟中即景",
    "authorName": "宝廷",
    "authorId": "adcfe4db66901b19201d7288865dfbde",
    "dynasty": "清",
    "content": [
      "风翻轻浪碧悠悠，两岸桑林送客舟。",
      "莫讶此间风景异，水光山色近杭州。"
    ]
  },
  {
    "id": "adcfe4db66901b1935cab228fd5bca23",
    "title": "杂诗",
    "authorName": "宝廷",
    "authorId": "adcfe4db66901b19201d7288865dfbde",
    "dynasty": "清",
    "content": [
      "无名何必求，有名何必避。",
      "有名与无名，皆我身外事。",
      "天地生我身，与众原无二。",
      "悠悠流俗中，何劳自矜异。",
      "今朝有酒钱，正可谋一醉。",
      "醉后欲题诗，迷离不成字。"
    ]
  },
  {
    "id": "adcfe4db66901b19d40ab6f85c3bbfb8",
    "title": "岱顶题壁",
    "authorName": "宝廷",
    "authorId": "adcfe4db66901b19201d7288865dfbde",
    "dynasty": "清",
    "content": [
      "独立众山顶，乾坤一望收。",
      "九州皆在眠，四岳尽低头。",
      "日月窗前涌，云霞槛外浮。",
      "何时重策杖，岩壑遍登游。"
    ]
  },
  {
    "id": "adcfe4db66957653fdad685f822978a6",
    "title": "纪游",
    "authorName": "徐培基",
    "authorId": "adcfe4db66957653d1457b72d1457b72",
    "dynasty": "清",
    "content": [
      "山海雄关外，栖迟数十秋。",
      "登仙闻白鹤，揽胜逐清流。",
      "石上松谁著，窗前画不收。",
      "几朝游赏地，回想尚夷犹。"
    ]
  },
  {
    "id": "adcfe4db66a120230a5ec943e16795a2",
    "title": "岁暮感事",
    "authorName": "陈遇",
    "authorId": "adcfe4db66a12023d1457b72d1457b72",
    "dynasty": "清",
    "content": [
      "打头矮屋自欹斜，容膝真堪处士家。",
      "藓径人稀来往屐，纸窗梅放两三花。",
      "稻粱谋比衔芦雁，岁月忙如赴壑蛇。",
      "好听瓶笙啸清昼，炉烧柏子自煎茶。"
    ]
  },
  {
    "id": "adcfe4db66a28e08e90b01eeccfdd7c5",
    "title": "呈邑令辞博学鸿词之命",
    "authorName": "邓裴",
    "authorId": "adcfe4db66a28e08d1457b72d1457b72",
    "dynasty": "清",
    "content": [
      "鼹腹相需本不多，衡门两板带溪河。",
      "楚人服食优兰菊，山鬼衣裳秀薜萝。",
      "满壁烟霞游岳记，百年寤寐《考槃》歌。",
      "庙堂不少夔龙佐，敢与清时补涧阿。"
    ]
  },
  {
    "id": "adcfe4db66a3ba4d84fd90283cd56941",
    "title": "自东流挽舟上建德",
    "authorName": "李聘",
    "authorId": "adcfe4db66a3ba4dd1457b72d1457b72",
    "dynasty": "清",
    "content": [
      "道出东流下，轻帆带雨过。",
      "水从吴地转，山入楚天多。",
      "竹鼠藏深树，江豚戏晚波。",
      "南方风景异，藉此慰蹉跎。"
    ]
  },
  {
    "id": "adcfe4db66a3ba4d58f9eb1aad20914a",
    "title": "登岸",
    "authorName": "李聘",
    "authorId": "adcfe4db66a3ba4dd1457b72d1457b72",
    "dynasty": "清",
    "content": [
      "犬吠孤村近，人烟障几重。",
      "斜门三面水，古屋万年松。",
      "苦菜当春种，香粳趁月舂。",
      "无庸惊小队，我已遂归农。"
    ]
  },
  {
    "id": "adcfe4db66a3ba4dd39ec899db20c220",
    "title": "初莅陵水",
    "authorName": "李聘",
    "authorId": "adcfe4db66a3ba4dd1457b72d1457b72",
    "dynasty": "清",
    "content": [
      "漫道来何暮，荒城一望愁。",
      "墙垣多竖木，官吏半乘牛。",
      "赋少增榔税，差烦逮女流。",
      "伤心诸父老，何事忍诛求。"
    ]
  },
  {
    "id": "adcfe4db66a3ba4dd39ec899e38f91f6",
    "title": "初莅陵水",
    "authorName": "李聘",
    "authorId": "adcfe4db66a3ba4dd1457b72d1457b72",
    "dynasty": "清",
    "content": [
      "已历山川险，还看物候殊。",
      "古墙生蛤蚧，官阁伴鼪鼯。",
      "落日玄猿啸，空城白鹿趋。",
      "炎威难就寝，兀坐话妻孥。"
    ]
  },
  {
    "id": "adcfe4db66ac8b1d4d2e520d11d61b2b",
    "title": "病后偶成",
    "authorName": "宋鸣谦",
    "authorId": "adcfe4db66ac8b1dd1457b72d1457b72",
    "dynasty": "清",
    "content": [
      "强起梳头不自持，茫茫心迹复谁知。",
      "病中作客偏凄楚，梦里还家易别离。",
      "十载青镫官舍冷，一林黄叶雁书迟。",
      "曲生蕴藉真吾友，与尔绸缪结静期。"
    ]
  },
  {
    "id": "adcfe4db66b27be3644bab863729df37",
    "title": "丁丑春日过巨昧水将之郡城",
    "authorName": "安䈯",
    "authorId": "adcfe4db66b27be3d1457b72d1457b72",
    "dynasty": "清",
    "content": [
      "耿侯遗迹在，怀古溯潺湲。",
      "春浪沙纹浅，耕花战血斑。",
      "鞭丝垂夕照，马首向青山。",
      "眼底千峰出，朝来好共攀。"
    ]
  },
  {
    "id": "adcfe4db66b27be3288b3933c1a3808d",
    "title": "过杏山岭",
    "authorName": "安䈯",
    "authorId": "adcfe4db66b27be3d1457b72d1457b72",
    "dynasty": "清",
    "content": [
      "板桥回渚岸，寒水自潺潺。",
      "暮雪三家市，孤城四面山。",
      "地仍伯氏邑，险控穆陵关。",
      "匹马行吟到，千峰万壑间。"
    ]
  },
  {
    "id": "adcfe4db66b27be38515702ed3fa5d89",
    "title": "戊寅正月六日再至朐城",
    "authorName": "安䈯",
    "authorId": "adcfe4db66b27be3d1457b72d1457b72",
    "dynasty": "清",
    "content": [
      "去岁归时雪没腰，重来残雪未全消。",
      "东风委粟城边路，春水溶溶上板桥。"
    ]
  },
  {
    "id": "adcfe4db66b27be3cf56a328d821fd8b",
    "title": "寒食即事",
    "authorName": "安䈯",
    "authorId": "adcfe4db66b27be3d1457b72d1457b72",
    "dynasty": "清",
    "content": [
      "风吹淡荡酒颜消，斜日迟迟上柳条。",
      "薄暖园林芳草地，杏花影里坐吹箫。"
    ]
  },
  {
    "id": "adcfe4db66b65667c30eecb2d208a459",
    "title": "途中即事",
    "authorName": "潘时彤",
    "authorId": "adcfe4db66b65667d1457b72d1457b72",
    "dynasty": "清",
    "content": [
      "一夜翻盆雨，千山瀑布声。",
      "长风吹汉水，落日下褒城。",
      "北栈初传箭，西州已罢兵。",
      "鸡头关上过，谁是弃繻生。"
    ]
  },
  {
    "id": "adcfe4db66da7f770dc5d525fd303558",
    "title": "龙泉寺",
    "authorName": "王志鳌",
    "authorId": "adcfe4db66da7f77d1457b72d1457b72",
    "dynasty": "清",
    "content": [
      "石径逼青霄，袤延步屣劳。",
      "回头千嶂合，仰面一峰高。",
      "塔置悬崖峻，亭依古壁牢。",
      "上方群动息，泉响自滔滔。"
    ]
  },
  {
    "id": "adcfe4db66da7f771145d387cc7e3779",
    "title": "自龙泉乘车由双峰至香岩寺",
    "authorName": "王志鳌",
    "authorId": "adcfe4db66da7f77d1457b72d1457b72",
    "dynasty": "清",
    "content": [
      "西阁踟蹰别，出门趣更真。",
      "云飞知送客，花笑欲留人。",
      "径转泉声细，车停鸟语新。",
      "遥看仙境出，掩映别嶙峋。"
    ]
  },
  {
    "id": "adcfe4db66da7f770531058be3127588",
    "title": "普安观",
    "authorName": "王志鳌",
    "authorId": "adcfe4db66da7f77d1457b72d1457b72",
    "dynasty": "清",
    "content": [
      "崚嶒狭路步时艰，到处游人意乍闲。",
      "翠见面前排树树，青看脚底起山山。",
      "墙边花色今犹古，洞里仙人去不还。",
      "安得云中来白鹤，岧峣佛顶不愁攀。"
    ]
  },
  {
    "id": "adcfe4db66da7f77056b4b55ca17a2c1",
    "title": "香岩寺值雨",
    "authorName": "王志鳌",
    "authorId": "adcfe4db66da7f77d1457b72d1457b72",
    "dynasty": "清",
    "content": [
      "空山四月乍惊秋，晓启疏窗满目幽。",
      "玉塔初看云影重，龙池旋听水声浮。",
      "峰排四面青逾出，树列千重翠欲流。",
      "本是龙眠著色画，淋漓又与米家侔。"
    ]
  },
  {
    "id": "adcfe4db66da7f776d64eaff2b67a072",
    "title": "狮子峰",
    "authorName": "王志鳌",
    "authorId": "adcfe4db66da7f77d1457b72d1457b72",
    "dynasty": "清",
    "content": [
      "逸气峥嵘梵宇前，尔宜高卧护龙泉。",
      "彩球欲问抛何处，三五中天月正圆。"
    ]
  },
  {
    "id": "adcfe4db66da7f779496879154510f50",
    "title": "南泉庵",
    "authorName": "王志鳌",
    "authorId": "adcfe4db66da7f77d1457b72d1457b72",
    "dynasty": "清",
    "content": [
      "有心欲访蓬瀛路，无意还来羽客居。",
      "好是天台今误到，桃花深处鸟声迟。"
    ]
  },
  {
    "id": "adcfe4db66da7f777e3ee529105579b7",
    "title": "五佛顶",
    "authorName": "王志鳌",
    "authorId": "adcfe4db66da7f77d1457b72d1457b72",
    "dynasty": "清",
    "content": [
      "森然五佛白云居，倒挂孤松路转奇。",
      "有意振衣凌绝顶，心知走险不如夷。"
    ]
  },
  {
    "id": "adcfe4db66e39dde416b277546d472ca",
    "title": "秋夜闻潮",
    "authorName": "朱彭",
    "authorId": "adcfe4db66e39ddeb29eed443fab5890",
    "dynasty": "清",
    "content": [
      "钱塘形胜古莫比，曲江名从枚乘起。",
      "一日秋潮两度来，满城人住江声里。",
      "吾家恰在吴山旁，楼高遥见江云黄。",
      "夜永镫昏群籁寂，耳边忽觉来洋洋。",
      "初如春雷乍起蛰，殷殷填填声未集。",
      "旋疑铁骑金戈奔，荡摇地轴翻云根。",
      "冯夷击鼓浩呼汹，想见一气浮乾坤。",
      "近闻海上烽烟逼，楼船风闪旌旗色。",
      "武备虽修盗未平，出没波涛颇难测。",
      "安得壮士缚长鲸，灌燧销锋静不惊。",
      "老夫作罢河清颂，高枕江村听此声。"
    ]
  },
  {
    "id": "adcfe4db66e7f839b1debfb888a35afb",
    "title": "重九龙岩登高",
    "authorName": "吴鸿恩",
    "authorId": "adcfe4db66e7f839d1457b72d1457b72",
    "dynasty": "清",
    "content": [
      "才报兰秋又菊秋，重阳重到藿川游。",
      "亭高风急鸣蝉翼，岩古云生傍马头。",
      "祭野弥增霜露感，催租漫作稻粱谋。",
      "故乡山好难为别，人去还因桂树留。"
    ]
  },
  {
    "id": "adcfe4db66f0c97cf75cfda6ec0d708f",
    "title": "见远山残雪",
    "authorName": "大健",
    "authorId": "adcfe4db66f0c97cd1457b72d1457b72",
    "dynasty": "清",
    "content": [
      "已觉寒威去，犹瞻雪在山。",
      "清深通竹路，虚白映松关。",
      "片石能相偶，孤云无此闲。",
      "好将寥落意，指点到人间。"
    ]
  },
  {
    "id": "adcfe4db66f0c97c859e9ca1d7d61243",
    "title": "杜茶村见过",
    "authorName": "大健",
    "authorId": "adcfe4db66f0c97cd1457b72d1457b72",
    "dynasty": "清",
    "content": [
      "芦荻晚苍苍，烟岚在下方。",
      "兰舟维此际，萍迹任他乡。",
      "风浪矶前大，僧衣世外长。",
      "艰辛今夕会，江海意难忘。"
    ]
  },
  {
    "id": "adcfe4db66f5b3c9c829bddfd0629ffc",
    "title": "过吕子羽上舍乐潜山庄",
    "authorName": "黄玉衡",
    "authorId": "adcfe4db66f5b3c9e9b73bccf2d887e0",
    "dynasty": "清",
    "content": [
      "南郭行吟去，江天月一痕。",
      "清秋何处笛，红叶几家村。",
      "云气凉生袂，溪声曲到门。",
      "主人迎我笑，画理得深论。"
    ]
  },
  {
    "id": "adcfe4db66f5b3c9822ad2dcb0f539aa",
    "title": "晚晴",
    "authorName": "黄玉衡",
    "authorId": "adcfe4db66f5b3c9e9b73bccf2d887e0",
    "dynasty": "清",
    "content": [
      "雨气净群绿，花香霏一庭。",
      "清瓯浮淡月，凉几卧繁星。",
      "镫影独摇碧，虫声深隐青。",
      "明朝拟联骑，霁景眺江亭。"
    ]
  },
  {
    "id": "adcfe4db66f5b3c953d18e4d26d29134",
    "title": "早行",
    "authorName": "黄玉衡",
    "authorId": "adcfe4db66f5b3c9e9b73bccf2d887e0",
    "dynasty": "清",
    "content": [
      "满天寒雁语空冥，唤起征人梦半醒。",
      "城上柝声催落月，村边灯火乱残星。",
      "相羊歧路风怜目，历鹿单单影答形。",
      "今夕又从何处宿，出门先问几邮亭。"
    ]
  },
  {
    "id": "adcfe4db66f5b3c9306b395d15958d8b",
    "title": "雨中招同人重集寓斋用香铁雨中偶成韵",
    "authorName": "黄玉衡",
    "authorId": "adcfe4db66f5b3c9e9b73bccf2d887e0",
    "dynasty": "清",
    "content": [
      "晓起巡檐鸟语稀，湿烟笼处果初肥。",
      "荔墙痕滑蜗斜旋，花院香沈蝶懒飞。",
      "曲径浮青双屐净，小窗横翠一峰微。",
      "所欣浊酒寻常有，旧侣论诗约不违。"
    ]
  },
  {
    "id": "adcfe4db66f5b3c94d34aaf6bf5e1d70",
    "title": "濂泉寺",
    "authorName": "黄玉衡",
    "authorId": "adcfe4db66f5b3c9e9b73bccf2d887e0",
    "dynasty": "清",
    "content": [
      "阴森巉层崖，窔𥨩列峻陛。",
      "溟溟乱云合，豁豁苍壁启。",
      "岩泉散珠帘，山骨濯天醴。",
      "初从月窟落，渐与山根抵。",
      "高下纷奔腾，涟漪自传递。",
      "巨石古雪寒，怒湍青兕牴。",
      "坐卧时俯流，坦率偶露髀。",
      "小鱼见人影，潜身伏石底。",
      "藻脚长如绳，霜根清若洗。",
      "薄游空道心，爽气豁尘昧。",
      "及此半日间，不负山僧徯。",
      "振衣下坡陁，归路风泚泚。"
    ]
  },
  {
    "id": "adcfe4db66f5b3c9388c4050c53ac130",
    "title": "蒲涧寺",
    "authorName": "黄玉衡",
    "authorId": "adcfe4db66f5b3c9e9b73bccf2d887e0",
    "dynasty": "清",
    "content": [
      "我身如浮萍，江湖久浪迹。",
      "我心如定僧，溪山自耽寂。",
      "颇闻蒲涧境，幽僻似畴昔。",
      "劳劳尘网牵，数载靳登陟。",
      "挈伴偶然至，踏遍苔藓碧。",
      "古木荒烟屯，悬泉皓雪积。",
      "诸峰淡欲无，万籁暗犹激。",
      "孤鹤飘然来，对我如旧识。",
      "仙草不留根，灵风回绝壁。",
      "石纹延远绿，松阴翳微黑。",
      "不知藤萝中，云散满山白。",
      "徙倚神忽超，吟啸机渐息。",
      "安得从安期，乞我万古宅。"
    ]
  },
  {
    "id": "adcfe4db66f663465c03fc679e0885d9",
    "title": "读唐人诗杂感",
    "authorName": "刘绎",
    "authorId": "adcfe4db66f66346d1457b72d1457b72",
    "dynasty": "清",
    "content": [
      "中条山下足幽居，旧有司空表圣庐。",
      "几许士人无著处，王官谷里近何如。"
    ]
  },
  {
    "id": "adcfe4db66fd6ce656ccb57a3952424f",
    "title": "江上寄友人",
    "authorName": "许遇",
    "authorId": "adcfe4db66fd6ce6d1457b72d1457b72",
    "dynasty": "清",
    "content": [
      "处处春归客不归，片帆迢递逐斜晖。",
      "野花点水红应瘦，远树留云绿正肥。",
      "读遍好诗愁未醒，看残明月梦还违。",
      "何时得结寒溪侣，箬笠青蓑弄钓矶。"
    ]
  },
  {
    "id": "adcfe4db6707315b1b32cbdc54f95e53",
    "title": "题李恢垣铨部东陵于役诗后",
    "authorName": "冯誉骥",
    "authorId": "adcfe4db6707315bd1457b72d1457b72",
    "dynasty": "清",
    "content": [
      "仙曹骏马出皇都，想见衣冠拜鼎湖。",
      "玉座森严三后列，翠旂明灭万灵趋。",
      "周原毕吨瞻王气，汉代高光表圣模。",
      "却望慕陵松柏路，十年泪洒向苍梧。"
    ]
  },
  {
    "id": "adcfe4db6707315bf24c0d1878ee4392",
    "title": "大孤山是日至湖口风利未泊",
    "authorName": "冯誉骥",
    "authorId": "adcfe4db6707315bd1457b72d1457b72",
    "dynasty": "清",
    "content": [
      "楚天云雨太迷离，台殿参差动羽旗。",
      "自绾髻鬟矜绝色，却教履舄入微词。",
      "迎神有待陈兰藉，过客无因谒蕙帷。",
      "仿佛婵娟余叹息，上清沦谪得归期。"
    ]
  },
  {
    "id": "adcfe4db6707315bde96eb3de76223a8",
    "title": "江上闻歌",
    "authorName": "冯誉骥",
    "authorId": "adcfe4db6707315bd1457b72d1457b72",
    "dynasty": "清",
    "content": [
      "十五年前楚塞行，竹枝三叠记分明。",
      "啼残蜀魄犹余恨，吟断巴猿祇费声。",
      "夜雨飘镫闻驿馆，霜天落木听山城。",
      "岂知白发沧江上，一曲吴歌倍怆情。"
    ]
  },
  {
    "id": "adcfe4db6707315b5028aabc0d990d5d",
    "title": "拟古",
    "authorName": "冯誉骥",
    "authorId": "adcfe4db6707315bd1457b72d1457b72",
    "dynasty": "清",
    "content": [
      "秋夕不能寐，揽衣起徘徊。",
      "素月澹如此，美人殊未来。",
      "空弹绿绮琴，谁传白玉杯。",
      "相思良不远，相望神已摧。",
      "何处来清风，吹我罗帏开。"
    ]
  },
  {
    "id": "adcfe4db6707315b1de9e5c2d27ff90f",
    "title": "黎召民仪部以其先大父楷屏先生所藏玉板十三行帖见示并赋五言古诗要余题识仪部少孤尝值邻火母冯太夫人仅挈此帖出余感其事因赋长句以书帖后",
    "authorName": "冯誉骥",
    "authorId": "adcfe4db6707315bd1457b72d1457b72",
    "dynasty": "清",
    "content": [
      "黎君示我苕华刻，东晋琅琊有遗迹。",
      "藏弆偏劳两世心，传观颇讶百年物。",
      "当年购此鄱阳君，同时题者文章伯。",
      "翰墨缘深见素风，尊彝器古留先泽。",
      "从来云烟倏聚散，未必鬼神真护惜。",
      "通灵或戏长康画，佚书难诵河东箧。",
      "得失自我无愧耳，大惧典型付沦佚。",
      "君家秘宝几经厄，邻家中宵怪事发。",
      "仓皇急启晏婴楹，摩挲永近宣文室。",
      "想当一炬光熊熊，定有百灵呼出出。",
      "我知精诚动真宰，要使坚贞绍青白。",
      "贯虹漫诩米家船，委尘空幸岐阳碣。",
      "夙思赞述苦未遑，辱君今厕诸贤末。",
      "姜芽敛手窃自愧，敢从点画论波磔。",
      "风流庭树怅哦松，黯淡闺镫钦画荻。",
      "请赓灵运祖德诗，附题子固兰亭帖。"
    ]
  },
  {
    "id": "adcfe4db6707315b35cab228f32f9d58",
    "title": "杂诗",
    "authorName": "冯誉骥",
    "authorId": "adcfe4db6707315bd1457b72d1457b72",
    "dynasty": "清",
    "content": [
      "初日浴咸池，翱翔扶桑间。",
      "魂魄荡元气，苍茫摇天关。",
      "火龙喷赤血，出没游黄湾。",
      "遂使阳和散，焕然遍尘寰。",
      "愿挽羲和鞭，驰逐开心颜。",
      "古来有十日，代出相往还。",
      "千年沧海头，烧破蓬莱山。",
      "所以古夷羿，仰射雕弧弯。",
      "我欲一揽之，惜哉不可攀。"
    ]
  },
  {
    "id": "adcfe4db6707315b35cab2282a393e6b",
    "title": "杂诗",
    "authorName": "冯誉骥",
    "authorId": "adcfe4db6707315bd1457b72d1457b72",
    "dynasty": "清",
    "content": [
      "朔风班马鸣，边草萋以绿。",
      "战士戍龙庭，秋高肥苜蓿。",
      "不见汉家营，但见秦时月。",
      "古驿零杨柳，我室已蟋蟀。",
      "代马与越鸟，苦思故林宿。",
      "玉门有飞雁，尽唱征人曲。",
      "征人远未归，霜雪寒无衣。",
      "君思古离别，岁暮定何依。"
    ]
  },
  {
    "id": "adcfe4db6707315b35cab22840ff2717",
    "title": "杂诗",
    "authorName": "冯誉骥",
    "authorId": "adcfe4db6707315bd1457b72d1457b72",
    "dynasty": "清",
    "content": [
      "龙门有奇树，矗立青冥齐。",
      "上负千仞峰，下临百丈溪。",
      "朝闻独鹄号，暮听鳱鴠啼。",
      "漂风一以劲，苍翠千崖低。",
      "桃李失颜色，桧柏难攀跻。",
      "过者生愕眙，阴阳无端倪。",
      "调以伯牙琴，安以九寡丝。",
      "鸣虫挂蝼蚁，飞鸟慑鹍鸡。",
      "南枝与北卉，嗟此落长堤。"
    ]
  },
  {
    "id": "adcfe4db6707315b35cab2288d81fd3b",
    "title": "杂诗",
    "authorName": "冯誉骥",
    "authorId": "adcfe4db6707315bd1457b72d1457b72",
    "dynasty": "清",
    "content": [
      "悠悠芳泽兰，猗猗修竹林。",
      "湛湛青天月，泠泠绿绮琴。",
      "皎皎红妆女，寂寂无知音。",
      "良人远从役，惜别泪沾襟。",
      "寂寞余空床，徘徊弄锦衾。",
      "欢乐苦夜促，离别怨宵沈。",
      "飞鸟翔树间，索群动孤吟。",
      "愿托一片影，明此千里心。"
    ]
  },
  {
    "id": "adcfe4db6707315b35cab22818b7b391",
    "title": "杂诗",
    "authorName": "冯誉骥",
    "authorId": "adcfe4db6707315bd1457b72d1457b72",
    "dynasty": "清",
    "content": [
      "翰挟燕市客，暮逢高阳徒。",
      "狂歌一击筑，大醉尽百壶。",
      "丈夫重然诺，壮士轻头颅。",
      "千金何足贵，溷迹为狗屠。",
      "慨想古之人，吾侪亦狂奴。"
    ]
  },
  {
    "id": "adcfe4db6707315b35cab2289b0494d5",
    "title": "杂诗",
    "authorName": "冯誉骥",
    "authorId": "adcfe4db6707315bd1457b72d1457b72",
    "dynasty": "清",
    "content": [
      "大雅久不作，荆榛日纵横。",
      "谁能千载后，粲然起芒精。",
      "中夜理瑶瑟，古调今难明。",
      "惜哉黄钟节，不及瓦釜鸣。",
      "赵女忧鲲弦，秦娥调繁筝。",
      "藉非成连作，何以移我情。"
    ]
  },
  {
    "id": "adcfe4db6707315bdb76edee60ad7c44",
    "title": "食蟹叹",
    "authorName": "冯誉骥",
    "authorId": "adcfe4db6707315bd1457b72d1457b72",
    "dynasty": "清",
    "content": [
      "侵晨食指动，水族来江湖。主人出宴客，四座咸欢娱。",
      "座客且勿欢，主人起长叹。昔居江城二十年，高秋置酒西楼前。",
      "黄州估船日西上，水乡风味夸时鲜。晓市喧呼盈筐卖，百钱已得十数辈。",
      "红姜紫蓼纷堆盘，往往舆台足沾溉。自从盗起西南隅，鼋鼍蹴踏风涛粗。",
      "下逮蕲黄上沔鄂，稻田万顷成荒芜。渔师贾客久奔窜，讵有簖火明菰芦。",
      "今年江汉贼甫退，鲂鲤差可充官厨。下游咫尺当相失，何况荆台路遥隔。",
      "公然蒲缚能远致，分与间官添食籍。浔阳九派声喧豗，连云战机临江开。",
      "刍茭馈餫苦不给，戈甲转斗何有哉！茫然对案令心哀。"
    ]
  },
  {
    "id": "adcfe4db670ce3a5f573d2edbd2276ae",
    "title": "送任道爰同诸子幼刚归九江",
    "authorName": "魏禧",
    "authorId": "adcfe4db670ce3a5d1457b72d1457b72",
    "dynasty": "清",
    "content": [
      "天下少知己，寒山多苦音。",
      "欲将千古事，赠子十年心。",
      "前路风霜满，故乡烟水深。",
      "莫劳刘子骥，迟汝桃花林。"
    ]
  },
  {
    "id": "adcfe4db670ce3a59fcac62a314de687",
    "title": "登日峰",
    "authorName": "魏禧",
    "authorId": "adcfe4db670ce3a5d1457b72d1457b72",
    "dynasty": "清",
    "content": [
      "不见扶桑国，登临只此峰。",
      "因之分画夜，直欲破鸿蒙。",
      "树影群山外，烟浮万井中。",
      "天风自吹息，未许白云封。"
    ]
  },
  {
    "id": "adcfe4db670ce3a58d24915d3164e598",
    "title": "余有寒溪闻落木之句罗子为作画复赋",
    "authorName": "魏禧",
    "authorId": "adcfe4db670ce3a5d1457b72d1457b72",
    "dynasty": "清",
    "content": [
      "左折西桥路，东皋连翠微。",
      "谁将一幅纸，写余心所思。",
      "松下闻声处，溪前独立时。",
      "寒光看不尽，日夕秋山知。"
    ]
  },
  {
    "id": "adcfe4db670ce3a5b139f79b9f54d00e",
    "title": "离邮九日奉怀伯兄将自燕都出塞",
    "authorName": "魏禧",
    "authorId": "adcfe4db670ce3a5d1457b72d1457b72",
    "dynasty": "清",
    "content": [
      "高邮雄镇控南淮，野水苍茫没草莱。",
      "独立自怜云物好，隔船遥见菊花开。",
      "燕山秋色余金狄，塞上悲风接玉阶。",
      "天地到今谁涕下，幽州此日莫登台。"
    ]
  },
  {
    "id": "adcfe4db670ce3a516a68f66162d0741",
    "title": "淮阴寄门人赖韦兼酬诸生",
    "authorName": "魏禧",
    "authorId": "adcfe4db670ce3a5d1457b72d1457b72",
    "dynasty": "清",
    "content": [
      "闻说淮东形势地，三城万瓦夹江滨。",
      "小山赋后谁招隐，漂母祠前早闭门。",
      "日月苦消行路客，篮舆长忆执经人。",
      "深秋木叶知多少，扫径相迟薜荔村。"
    ]
  },
  {
    "id": "adcfe4db670ce3a5d08bd4c021236cef",
    "title": "灵岩杂咏",
    "authorName": "魏禧",
    "authorId": "adcfe4db670ce3a5d1457b72d1457b72",
    "dynasty": "清",
    "content": [
      "琴台如髻绕烟鬟，学得新声手自弹。",
      "七十二峰看不尽，烟波纯浸洞庭山。"
    ]
  },
  {
    "id": "adcfe4db670ce3a579549bdd4c2f9103",
    "title": "再过赤溪呈邓元白",
    "authorName": "魏禧",
    "authorId": "adcfe4db670ce3a5d1457b72d1457b72",
    "dynasty": "清",
    "content": [
      "相见意不已，不寐竟达旦。",
      "振衣出南郭，露草凄以漫。",
      "轻烟幕平林，村村鸡犬散。",
      "初日多好光，主人适朝饭。",
      "人生不知心，何用更谋面。",
      "我生十一岁，窃希范张传。",
      "素心六七人，异姓而同干。",
      "涂氏贤父子，君之旧友善。",
      "语我与林子，奇才不易见。",
      "天下昔无君，黎阳初构乱。",
      "城虎不择肉，党恶以千万。",
      "君督南乡兵，机密发不缓。",
      "黎明驻南郊，群凶寝方燕。",
      "踉跄出门斗，前死后者窜。",
      "一日杀千人，万家获安奠。",
      "死者骨肉亲，至今不敢怨。",
      "乡兵骄成功，虎死狼为患。",
      "君更用市人，疾若摧枯蔓。",
      "用人人不疑，杀人人不叛。",
      "事己身不与，超然如飞翰。",
      "前日同涂林，访君读书院。",
      "路经校射场，指是君所践。",
      "怀哉李太白，风月此遗墠。",
      "昔读袁州碑，高文垂孔殿。",
      "字字关人伦，儒术尊不贱。",
      "夹溪千树桃，白沙空断岸。",
      "怜君多白须，喜君老尚健。"
    ]
  },
  {
    "id": "adcfe4db670ce3a5b0d5b1daeb47fcdd",
    "title": "答菊",
    "authorName": "魏禧",
    "authorId": "adcfe4db670ce3a5d1457b72d1457b72",
    "dynasty": "清",
    "content": [
      "尔本同众卉，以我特知名。",
      "我已谢人间，尔犹保余荣。",
      "篱下邈难遇，缤纷在华庭。",
      "内房罗宠女，缜发耀鸦翎。",
      "晨梳供采摘，双鬓横新英。",
      "洁身充近玩，委藉何纵横。",
      "却误周茂叔，犹以隐逸称。"
    ]
  },
  {
    "id": "adcfe4db670ce3a52172902f73815064",
    "title": "菊答",
    "authorName": "魏禧",
    "authorId": "adcfe4db670ce3a5d1457b72d1457b72",
    "dynasty": "清",
    "content": [
      "我本自为芳，清心来众赏。",
      "不作却聘书，高名自标榜。",
      "一任朱门游，终焉逢户想。",
      "睇彼隐君子，热中劳俯仰。",
      "朝住青云下，暮蹑华堂上。",
      "翩然意气增，春温变秋爽。",
      "俯念此微生，荣落任天壤。",
      "虽然草木姿，窃用资生养。",
      "枕之双目明，服之年寿长。",
      "看君出北山，名实何卤莽。"
    ]
  },
  {
    "id": "adcfe4db670ce3a5007bb786ff27fedb",
    "title": "勺庭示诸生",
    "authorName": "魏禧",
    "authorId": "adcfe4db670ce3a5d1457b72d1457b72",
    "dynasty": "清",
    "content": [
      "瞽人入坎窞，援之出平康。",
      "棘刺当孔道，挥之行路傍。",
      "举手非为劳，举口能为良。",
      "大言遗珠玉，小言效秕糠。",
      "天地待弥缝，岂必圣与王。"
    ]
  },
  {
    "id": "adcfe4db670ce3a5007bb786a8c323c4",
    "title": "勺庭示诸生",
    "authorName": "魏禧",
    "authorId": "adcfe4db670ce3a5d1457b72d1457b72",
    "dynasty": "清",
    "content": [
      "严霜无强叶，松柏特青亭。",
      "周庭多杂木，深冬如春荣。",
      "琐细不相识，但知天所生。",
      "物各抱真性，岂希松柏名。"
    ]
  },
  {
    "id": "adcfe4db670ce3a5007bb786a18f4024",
    "title": "勺庭示诸生",
    "authorName": "魏禧",
    "authorId": "adcfe4db670ce3a5d1457b72d1457b72",
    "dynasty": "清",
    "content": [
      "譬如厌膏粱，忽思御藜藿。",
      "车马何喧阗，缓步生寥廓。",
      "当暑进狐白，人乃弃不著。",
      "始知人生欢，适志为真乐。"
    ]
  },
  {
    "id": "adcfe4db670ce3a5461a60d8267e02dd",
    "title": "走笔寄甘健斋转张曲江明府",
    "authorName": "魏禧",
    "authorId": "adcfe4db670ce3a5d1457b72d1457b72",
    "dynasty": "清",
    "content": [
      "甘子壁上诗，慨然想见君有奇。甘子避世东墙下，君数顾之何所为。",
      "其日示我一长篇，上传山西巡抚忠襄蔡公贤。后有论赞三百言，睢阳之烈千古传。",
      "张君传如韩退之，附载中军应都司。凛凛南八好男儿，方伯名与许远齐。",
      "更有宁武周将军，阖门战死无孑遗。感公遗书自愤发，愧死贺兰不出师。",
      "是时蔡公奉旨已解任，力战十日，城破自经三立祠。",
      "劳瘠身轻不得死，时盛乃脱铁甲加公衣。归家手杀子与妻，再拜尸前经树枝。",
      "门皂厮养二十余，祠前树下尸累累。我同林子读至是，默然无声泪雨垂。",
      "吏部曰公用人侵我吏，台省曰公儒者不可使。国是日非士解体，传中一一详其事。",
      "乃知张君不独爱忠臣，能见大计有如此。我翻案上书，明季遗闻多删除。",
      "林子拍案大叫绝，何人今能为此说。甘子拱手君莫疑，此亦张君之所为。",
      "朝出城西门，甘子送我乘桴行。江风飒飒吹白蘋，石濑回薄溅衣巾。",
      "悔于南丰不识君。"
    ]
  },
  {
    "id": "adcfe4db670ce3a532a011038267b62f",
    "title": "早发华阳镇",
    "authorName": "魏禧",
    "authorId": "adcfe4db670ce3a5d1457b72d1457b72",
    "dynasty": "清",
    "content": [
      "七月五日阻北风，江头白浪高于篷。",
      "中秋夜泊华阳镇，琵琶琥珀声瑽瑽。",
      "月高鸡啼天不曙，官船吹金起击鼓。",
      "不闻江上人语声，惟闻满江动樯橹。",
      "北风渐软江水平，高帆一一出前汀。",
      "估人利涉争及时，何能熟寝待天明。",
      "披衣出舱我看月，波黑天低光明灭。",
      "梦中每爱放江船，月落空江鸣鶗鴂。"
    ]
  },
  {
    "id": "adcfe4db670ce3a594c6a98974fdd55b",
    "title": "登雨花台",
    "authorName": "魏禧",
    "authorId": "adcfe4db670ce3a5d1457b72d1457b72",
    "dynasty": "清",
    "content": [
      "生平四十老柴荆，此日麻鞋拜故京。",
      "谁使山河全破碎？可堪翦伐到园陵！",
      "牛羊践履多新草，冠盖雍容半旧卿。",
      "歌泣不成天已暮，悲风日夜起江生。"
    ]
  },
  {
    "id": "adcfe4db6714a889eb4450947f28e5e2",
    "title": "秋日杂感",
    "authorName": "叶舒崇",
    "authorId": "adcfe4db6714a889d1457b72e6384711",
    "dynasty": "清",
    "content": [
      "北风千里痛离觞，一去长沙自古伤。",
      "幸有文章能报主，何妨魑魅喜投荒。",
      "惊心白璧三年泪，回首黄金五月霜。",
      "闻道吴江佳句在，上书今已赦邹阳。"
    ]
  },
  {
    "id": "adcfe4db6714a8891cedb826a2b28a2d",
    "title": "金陵有感",
    "authorName": "叶舒崇",
    "authorId": "adcfe4db6714a889d1457b72e6384711",
    "dynasty": "清",
    "content": [
      "狂来不减步兵愁，行尽清溪古渡头。",
      "极目群山还绕郭，感时双鬓怯登楼。",
      "桓伊邀笛人谁在，谢傅围棋野尚留。",
      "俯仰只言天堑险，白鸥红蓼满汀洲。"
    ]
  },
  {
    "id": "adcfe4db6714a889a3c61d1585cecafd",
    "title": "荷兰国进千里马歌",
    "authorName": "叶舒崇",
    "authorId": "adcfe4db6714a889d1457b72e6384711",
    "dynasty": "清",
    "content": [
      "皇帝御宇之六载，负扆致政归彤墀。",
      "大开明堂治六服，万国会同车马驰。",
      "海波不扬通远道，纷纷重译来京畿。",
      "九州之外荷兰国，人物窈停言兜离。",
      "一朝稽颡表忱悃，骅骝作贡称珍奇。",
      "雄姿逸态世罕有，奔腾千里犹嫌迟。",
      "骄嘶自许邀宠眷，不惮跋涉经险巇。",
      "牵来独立玉阶下，遂令凡马皆惊疑。",
      "姬王讵必重八骏，汉帝安用遣贰师。",
      "那知至尊方偃武，端拱南面垂裳衣。",
      "诏谓圉人归厩下，予以衔勒聊鞿羁。",
      "鸾旗在前属车后，朕乘此马将安之。",
      "圣朝岂复畜奇兽，留兹用慰遐方思。"
    ]
  },
  {
    "id": "adcfe4db671731a4326d8e712661574e",
    "title": "泮池荷香",
    "authorName": "陈廷瑚",
    "authorId": "adcfe4db671731a4d1457b72d1457b72",
    "dynasty": "清",
    "content": [
      "泮水澄如镜，荷花郁满池。",
      "飘香薰俎豆，耀彩映兰芝。",
      "爽籁舒红萼，清流泛绿姿。",
      "淑陶君子品，景仰溯洄之。"
    ]
  },
  {
    "id": "adcfe4db671731a4d0b7e01ac8633fb5",
    "title": "竹溪寺",
    "authorName": "陈廷瑚",
    "authorId": "adcfe4db671731a4d1457b72d1457b72",
    "dynasty": "清",
    "content": [
      "山庄数里近城南，耸翠层峦古佛庵。",
      "路绕沙堤湾六六，烟开竹径曲三三。",
      "疏钟破晓清声出，老树横空翠色参。",
      "涤尽尘氛频习静，法门宗旨证瞿昙。"
    ]
  },
  {
    "id": "adcfe4db671731a47106f5f78f9fae74",
    "title": "塞妇吟",
    "authorName": "陈廷瑚",
    "authorId": "adcfe4db671731a4d1457b72d1457b72",
    "dynasty": "清",
    "content": [
      "思君惊妾梦，梦觉妾孤眠。",
      "孰惹思君意，哀鸣雁避弦。"
    ]
  },
  {
    "id": "adcfe4db671731a414a277da6077a2e3",
    "title": "新月",
    "authorName": "陈廷瑚",
    "authorId": "adcfe4db671731a4d1457b72d1457b72",
    "dynasty": "清",
    "content": [
      "忽睹银钩挂，窗前花影新。",
      "欲留难久住，妒杀画眉人。"
    ]
  },
  {
    "id": "adcfe4db671731a414a277da0da4839c",
    "title": "新月",
    "authorName": "陈廷瑚",
    "authorId": "adcfe4db671731a4d1457b72d1457b72",
    "dynasty": "清",
    "content": [
      "别去才三夕，重逢更可人。",
      "嫦娥临玉镜，照下晚妆新。"
    ]
  },
  {
    "id": "adcfe4db671731a4dace39484ce28f9e",
    "title": "翠屏夕照",
    "authorName": "陈廷瑚",
    "authorId": "adcfe4db671731a4d1457b72d1457b72",
    "dynasty": "清",
    "content": [
      "夕阳西下去悠悠，极目岚光一色秋。",
      "仿佛描成新画本，苍茫紫翠挂楼头。"
    ]
  },
  {
    "id": "adcfe4db671731a478309481f6264f40",
    "title": "鲫鱼潭",
    "authorName": "陈廷瑚",
    "authorId": "adcfe4db671731a4d1457b72d1457b72",
    "dynasty": "清",
    "content": [
      "一鉴清光混碧空，澄波上下日摇红。",
      "柳堤远近渔庄隐，无数鱼罾挂晚风。"
    ]
  },
  {
    "id": "adcfe4db671731a49a13211d1495863d",
    "title": "鹿耳观澜得澜字五言六韵",
    "authorName": "陈廷瑚",
    "authorId": "adcfe4db671731a4d1457b72d1457b72",
    "dynasty": "清",
    "content": [
      "鹿耳门双列，浮光耐远观。",
      "茫茫迷绝岛，淼淼涌层澜。",
      "巨浪风中起，扁舟水上安。",
      "涵天连一色，隔岸叠千峦。",
      "遣兴聊潜听，临流自得欢。",
      "蓬瀛当不远，槎泛对漫漫。"
    ]
  },
  {
    "id": "adcfe4db67326b21071fd63ae4219252",
    "title": "夏兴",
    "authorName": "僖同格",
    "authorId": "adcfe4db67326b21d1457b72d1457b72",
    "dynasty": "清",
    "content": [
      "水车幽巷寂无哗，廿载重来此卜家。",
      "二寸鱼游三尺水，独身树长并头花。",
      "心清顿觉炎威减，地僻还令睡思加。",
      "倚坐蒲桃青荫底，梦为蝴蝶到《南华》。"
    ]
  },
  {
    "id": "adcfe4db67326b213e6324b038e4f4f7",
    "title": "杂言",
    "authorName": "僖同格",
    "authorId": "adcfe4db67326b21d1457b72d1457b72",
    "dynasty": "清",
    "content": [
      "古墓金台阴，深林若城府。",
      "墓前老华表，夜半作人语。",
      "不知语向谁，凄音杂寒雨。",
      "宁事燕昭王，莫见张广武。"
    ]
  },
  {
    "id": "adcfe4db67326b21c2cec0471589af92",
    "title": "秋晚行",
    "authorName": "僖同格",
    "authorId": "adcfe4db67326b21d1457b72d1457b72",
    "dynasty": "清",
    "content": [
      "秋原落日秋坟荒，老狐出踞坟穴旁，呼风向月啼晚凉。",
      "道人步屟榛莽中，搴蓬坐指枯𩪘𩩝。吾与汝皆亡是公，尔未尝死我未生。",
      "野磷古血徒相惊，归欤试作《秋晚行》。呜呼！世人鲜有不死身，东坡说鬼君无嗔，鬼亦岂不尝为人。",
      "且与妇子烹秋茶，寒镫作蕊如作花，道人夜久犹咨嗟。"
    ]
  },
  {
    "id": "adcfe4db67326b21dc8215d995f9555c",
    "title": "书曹孟德诗集后",
    "authorName": "僖同格",
    "authorId": "adcfe4db67326b21d1457b72d1457b72",
    "dynasty": "清",
    "content": [
      "健笔犹从霸气生，毅然横槊主文盟。",
      "东汉而上有其匹，大江以南无此声。",
      "安得短兵攻老贼，坐看坚垒据长城。",
      "诗家共说黄初好，七子何人口舌争。"
    ]
  },
  {
    "id": "adcfe4db6738353935cab22869f280ba",
    "title": "杂诗",
    "authorName": "甘禾",
    "authorId": "adcfe4db67383539d1457b72d1457b72",
    "dynasty": "清",
    "content": [
      "僦居郊宫时，皓皓流秋月。",
      "及此逢长至，庭中积白雪。",
      "回斡洪覆功，变化转眉睫。",
      "营营良足鄙，悠悠讵不察。",
      "守志不温饱，从人递倾轧。",
      "学道苟无成，愧此玄鬓发。",
      "随时尚勉旃，硕果丛芽茁。"
    ]
  },
  {
    "id": "adcfe4db6738353935cab2289582a734",
    "title": "杂诗",
    "authorName": "甘禾",
    "authorId": "adcfe4db67383539d1457b72d1457b72",
    "dynasty": "清",
    "content": [
      "兰蕙生山下，背日吐奇芳。",
      "不如山上苗，欣欣向太阳。",
      "我游盛明时，奋足思腾骧。",
      "既阻青云兴，凄凄心永伤。",
      "尚思回神龙，九阴扬烛光。"
    ]
  },
  {
    "id": "adcfe4db6738353935cab228a1e415d4",
    "title": "杂诗",
    "authorName": "甘禾",
    "authorId": "adcfe4db67383539d1457b72d1457b72",
    "dynasty": "清",
    "content": [
      "浅浅城下水，安能运吞舟。",
      "简珠入沙石，谁谓光犹浮。",
      "严霜掷纨扇，酷暑弃轻裘。",
      "平居不蓄士，缓急孰相投。",
      "如何双蓉锷，不遇壮武侯。",
      "坦坦雪庐卧，时哉聊优游。"
    ]
  },
  {
    "id": "adcfe4db673cc3fca27cb93122cbcb2c",
    "title": "画梅其一",
    "authorName": "瞿应绍",
    "authorId": "adcfe4db673cc3fcd1457b72d1457b72",
    "dynasty": "清",
    "content": [
      "才把梅花写，离亭玉笛寒。",
      "一枝君看取，别后寄应难。"
    ]
  },
  {
    "id": "adcfe4db673cc3fca88a3e4d2fbfb5ce",
    "title": "画竹其一",
    "authorName": "瞿应绍",
    "authorId": "adcfe4db673cc3fcd1457b72d1457b72",
    "dynasty": "清",
    "content": [
      "小院露霏微，新篁掩短扉。",
      "横琴相对坐，烟翠湿秋衣。"
    ]
  },
  {
    "id": "adcfe4db673cc3fc217aa5232aa2e61e",
    "title": "画梅其二",
    "authorName": "瞿应绍",
    "authorId": "adcfe4db673cc3fcd1457b72d1457b72",
    "dynasty": "清",
    "content": [
      "江南镫市照花红，春酒梅花一笛风。",
      "此去应消驴背雪，看山一路到云中。"
    ]
  },
  {
    "id": "adcfe4db673cc3fc2756a547cb3399d5",
    "title": "画竹",
    "authorName": "瞿应绍",
    "authorId": "adcfe4db673cc3fcd1457b72d1457b72",
    "dynasty": "清",
    "content": [
      "萧萧飒飒半林秋，欲写风枝笔暂留。",
      "何处一声声唧唧，暗虫窥月上墙头。"
    ]
  },
  {
    "id": "adcfe4db673cc3fc2756a5470bc9542b",
    "title": "画竹",
    "authorName": "瞿应绍",
    "authorId": "adcfe4db673cc3fcd1457b72d1457b72",
    "dynasty": "清",
    "content": [
      "云衣欲卸碧天长，清影高寒半出墙。",
      "偷取月筛成粉本，山人画谱满回廊。"
    ]
  },
  {
    "id": "adcfe4db6742b84ba9d5e3fdf4b8765c",
    "title": "过丈烟台",
    "authorName": "王翼孙",
    "authorId": "adcfe4db6742b84bd1457b72d1457b72",
    "dynasty": "清",
    "content": [
      "石磴连云上，烟岚几丈疑。",
      "山深多好树，地僻有灵芝。",
      "果熟猿先摘，花开蝶未知。",
      "老僧无个事，勤护海棠枝。"
    ]
  },
  {
    "id": "adcfe4db6742b84ba8e2a7b16948b3d8",
    "title": "自竿涧岭鳌鱼沟至古北口作",
    "authorName": "王翼孙",
    "authorId": "adcfe4db6742b84bd1457b72d1457b72",
    "dynasty": "清",
    "content": [
      "雄关古北从来险，此日经临转觉平。",
      "竿涧盘旋乘月过，鱼沟曲折溯风行。",
      "隔山老树连云暗，满涧春冰带水鸣。",
      "回首从官皆下马，笑他输与瘦书生。"
    ]
  },
  {
    "id": "adcfe4db67657e4c8fe0f257f402f0bd",
    "title": "巴里坤",
    "authorName": "萨迎阿",
    "authorId": "adcfe4db67657e4cd1457b72a3545bd7",
    "dynasty": "清",
    "content": [
      "海南岭北建双城，重镇威严驻满兵。",
      "据要更新开郡县，保安依旧置屯营。",
      "天山雪冷催莲放，水府龙潜禁炮鸣。",
      "西域版图收万里，笑他汉碣纪功成。"
    ]
  },
  {
    "id": "adcfe4db6776df8836ad9e932e60fca1",
    "title": "旅夜露坐和高羽可",
    "authorName": "陈宏范",
    "authorId": "adcfe4db6776df88d1457b72d1457b72",
    "dynasty": "清",
    "content": [
      "非是辞卮酒，今知惜醉狂。",
      "空天人一影，远道月孤凉。",
      "见我同梅瘦，为谁教菊黄。",
      "博来清梦熟，不卧祖家床。"
    ]
  },
  {
    "id": "adcfe4db677d1c0f1d349ede7b43e771",
    "title": "题程序伯画山楼图",
    "authorName": "李尚健",
    "authorId": "adcfe4db677d1c0fd1457b72d1457b72",
    "dynasty": "清",
    "content": [
      "幼舆丘壑少文居，染翰沉吟晚眺馀。",
      "镇日画山山似画，一帘空翠夕阳疏。"
    ]
  },
  {
    "id": "adcfe4db677d1c0f1d349ede80cdba28",
    "title": "题程序伯画山楼图",
    "authorName": "李尚健",
    "authorId": "adcfe4db677d1c0fd1457b72d1457b72",
    "dynasty": "清",
    "content": [
      "烟林供养足幽居，淡淡山容墨戏馀。",
      "画里逃禅堪自适，何妨高士世情疏。"
    ]
  },
  {
    "id": "adcfe4db678ed4500e5ccb6d91b5dc81",
    "title": "北上舟中即事",
    "authorName": "黄继业",
    "authorId": "adcfe4db678ed450d1457b72d1457b72",
    "dynasty": "清",
    "content": [
      "孤舟来绝岛，万里望长安。",
      "江北秋风起，淮南暑气残。",
      "天空丹叶下，日落白鸥寒。",
      "回首东溟外，凄清月一团。"
    ]
  },
  {
    "id": "adcfe4db678ed45053278c5d061f1297",
    "title": "成均夜",
    "authorName": "黄继业",
    "authorId": "adcfe4db678ed450d1457b72d1457b72",
    "dynasty": "清",
    "content": [
      "桥门两序列西东，海内论交剑笈同。",
      "几树乌啼深夜漏，一天槐落十围风。",
      "西京云物樽开处，南国文章烛剪中。",
      "独我鹪鹩枝漫借，数回高汉伫飞鸿。"
    ]
  },
  {
    "id": "adcfe4db67911ac95ce9fe7bd98646e1",
    "title": "哭景棠墓",
    "authorName": "于祉燕",
    "authorId": "adcfe4db67911ac9d1457b72d1457b72",
    "dynasty": "清",
    "content": [
      "徂谢归丘陇，荒寒接道周。",
      "故人犹在此，春草不胜愁。",
      "半世无间日，中年已白头。",
      "九重泉路邈，万事竟悠悠。"
    ]
  },
  {
    "id": "adcfe4db67911ac95c600f60ad212d8e",
    "title": "晴沙",
    "authorName": "于祉燕",
    "authorId": "adcfe4db67911ac9d1457b72d1457b72",
    "dynasty": "清",
    "content": [
      "晴沙此遥瞩，烟渚翔水禽。",
      "观其自得意，颇似余初心。",
      "中年与世接，触物怀忧襟。",
      "因狂遂成谤，举踵多沉吟。",
      "有时吐奇气，蒿目对山林。",
      "汗漫九垓外，谁复论知音？"
    ]
  },
  {
    "id": "adcfe4db67911ac950ba9d87d53e8c8a",
    "title": "游道士谷",
    "authorName": "于祉燕",
    "authorId": "adcfe4db67911ac9d1457b72d1457b72",
    "dynasty": "清",
    "content": [
      "入山若入瓮，石棱啮履敝。",
      "划然一壁开，青松蟠腹内。",
      "息足老子宫，啜茶文公地。",
      "鼓钟谢凡响，鸡犬含仟意。",
      "蹇裳清流中，抛杖白云外。",
      "绝顶长啸罢，一掷尘埃事。"
    ]
  },
  {
    "id": "adcfe4db67911ac950ba9d870eb1d209",
    "title": "游道士谷",
    "authorName": "于祉燕",
    "authorId": "adcfe4db67911ac9d1457b72d1457b72",
    "dynasty": "清",
    "content": [
      "西岭出层霄，东峰拂高鸟。",
      "纡回千径通，诘屈百灵绕。",
      "石疑虎豹蹲，树俨龙蛇掉。",
      "畏践荦确翻，惯扪松鳞老。",
      "古塔未易登，仟诗读难了。",
      "耳聋觅前呼，目眩俯下杪。",
      "挟胜兴益浓，辞幽心尚杳。",
      "到麓瞻所历，不辨但窈窕。"
    ]
  },
  {
    "id": "adcfe4db67a197da46e43d2853f7aabd",
    "title": "春日偕友人集坦园",
    "authorName": "张云程",
    "authorId": "adcfe4db67a197dad1457b72d1457b72",
    "dynasty": "清",
    "content": [
      "老至耽春色，浮生托醉乡。",
      "懒师嵇叔夜，痴学顾长康。",
      "风柳初垂槛，山花远映墙。",
      "不须嗟濩落，泉石足徜徉。"
    ]
  },
  {
    "id": "adcfe4db67a2d12af04f478df2213501",
    "title": "虎牢",
    "authorName": "刘瞻榕",
    "authorId": "adcfe4db67a2d12ad1457b72d1457b72",
    "dynasty": "清",
    "content": [
      "山险形如削，河奔势若翻。",
      "中原龙战后，岩邑虎牢存。",
      "游骑盘飞磴，清笳隐坏垣。",
      "东西任行客，天限只空言。"
    ]
  },
  {
    "id": "adcfe4db67a2d12a3857bbb5cd497ca5",
    "title": "春日田家",
    "authorName": "刘瞻榕",
    "authorId": "adcfe4db67a2d12ad1457b72d1457b72",
    "dynasty": "清",
    "content": [
      "草庐负高阜，柴扉面清池。",
      "村居本自好，况有春风吹。",
      "春风果何心，如与丘园私。",
      "一夕声䬀浏，千顷新绿滋。",
      "朝来荷锄出，对此情自怡。",
      "时运无或愆，力田复何疑。",
      "仓庚先已觉，飞鸣桑树枝。"
    ]
  },
  {
    "id": "adcfe4db67a2d12a74ddd9e14f15efb3",
    "title": "送须觐予还晋陵",
    "authorName": "刘瞻榕",
    "authorId": "adcfe4db67a2d12ad1457b72d1457b72",
    "dynasty": "清",
    "content": [
      "啄粟野田黄口雀，尽日挥之苦难却。",
      "翛然老鹤迥出群，连轩矫翼谁能驯。",
      "春风楼前梅花白，看花君作西洲客。",
      "细雨冥冥梅子肥，鹧鸪声里送将归。",
      "何须咎君言别早，客舍虽佳归更好。",
      "一帆明日向东去，正是鄙夫心忆处。"
    ]
  },
  {
    "id": "adcfe4db67a698ca31e87b75361121ca",
    "title": "公安访少陵山馆遗址不得即用杜集移居公安山馆韵",
    "authorName": "钱开仕",
    "authorId": "adcfe4db67a698cad1457b72d1457b72",
    "dynasty": "清",
    "content": [
      "南国仍多雾，油湖夏亦寒。",
      "置邮何处所，独立感无端。",
      "出峡伤时暮，移家迫岁阑。",
      "他年谁好事，山馆复公安。"
    ]
  },
  {
    "id": "adcfe4db67a698cad0afcebe522ecaab",
    "title": "荆门怀古",
    "authorName": "钱开仕",
    "authorId": "adcfe4db67a698cad1457b72d1457b72",
    "dynasty": "清",
    "content": [
      "千古兴亡指掌间，天然门户最孱颜。",
      "泉疑沸鼎源通蜀，城列围屏势控蛮。",
      "树色远迷羊角寺，云容深护虎牙关。",
      "宋台梁馆都荒废，剩有图经志象山。"
    ]
  },
  {
    "id": "adcfe4db67a698ca7875b38e664b11b6",
    "title": "度辰龙关",
    "authorName": "钱开仕",
    "authorId": "adcfe4db67a698cad1457b72d1457b72",
    "dynasty": "清",
    "content": [
      "约壁巉岩曲磴通，笋将穿破翠玲珑。",
      "人行雾霭烟霏里，秋在蝉声燕影中。",
      "才过雨天凝远碧，未经霜树逗轻红。",
      "蛮方共识升平乐，谁话当年转战功。"
    ]
  },
  {
    "id": "adcfe4db67a698caa9dd9e60c4f2a747",
    "title": "拟出城看花大风不果沈舫西琨金筠泉",
    "authorName": "钱开仕",
    "authorId": "adcfe4db67a698cad1457b72d1457b72",
    "dynasty": "清",
    "content": [
      "蹋青有约算连宵，预想冲泥款段骄。",
      "半夜风林声乍猛，一天花事梦偏遥。",
      "闭门坐惜韶光去，隔巷还能胜侣招。",
      "且典春衣供买醉，西山屋角翠如浇。"
    ]
  },
  {
    "id": "adcfe4db67a7adadec4a02a049779eb0",
    "title": "登独山",
    "authorName": "莫与俦",
    "authorId": "adcfe4db67a7adaddf9028fce8dfff46",
    "dynasty": "清",
    "content": [
      "山本先生窗案物，登临初与故人同。",
      "长松浩浩通元气，杰阁萧萧倚烈风。",
      "毋敛一随刚水没，葛蛮空付长官雄。",
      "只今汉县皆州府，经纬才谁嗣尹公。"
    ]
  },
  {
    "id": "adcfe4db67a7adad763ca7bcd5d8a106",
    "title": "寿人洞",
    "authorName": "莫与俦",
    "authorId": "adcfe4db67a7adaddf9028fce8dfff46",
    "dynasty": "清",
    "content": [
      "危崖夹晓日，绝磴盘虚空。",
      "岂意猿狖丛，郁此清閟宫。",
      "天扃何日开，缀壁光珑𤧚。",
      "想见古仙人，采玉鞭群龙。",
      "笙簧叠众窍，拜跪罗千峰。",
      "山祇惧世网，竟绝人踪通。",
      "荒余无名溪，蹇有不死松。",
      "吾党二三子，洗刷出翳蒙。",
      "三碣扶茶铛，煎声和天风。",
      "作诗示来许，与尔相无终。"
    ]
  },
  {
    "id": "adcfe4db67a7adad211193517debd4ea",
    "title": "戊戌生日郑子尹孝廉珍以诗见赠和答",
    "authorName": "莫与俦",
    "authorId": "adcfe4db67a7adaddf9028fce8dfff46",
    "dynasty": "清",
    "content": [
      "老来不忆旧卿相，独记先辈之高风。乾嘉之际盛人杰，翘者未易遽数终。",
      "鸿猷何啻冠当代，余绪亦足称儒宗。维南有洪北朱纪，就中爱我推数公。",
      "谓能负气少屈曲，稍学可作西南雄。跳丸日月不相守，七十月六衰病翁，眼中腾蹋众年少，睥眠老物真酸穷。",
      "广文官卑不堪说，敢复刺口污与隆。独惜沈泉负知己，修名不立嗟微躬。",
      "看君用志不龌龊，意气夭矫盘虬龙。间来相过话畴昔，我亦眉轩神郁蓬。",
      "纷纷余子亦何有，好共前哲争先踪。旁人笑骂风过耳，吾道与俗殊穷通。",
      "老夫耄矣何所望，儿多教简常嬉冬。阿羊惩愚颇自励，外慕纵少中未充。",
      "取斯政赖君子国，善事端如利器工。君今谬许谓可教，勿厌待问频撞钟。"
    ]
  },
  {
    "id": "adcfe4db67a9458afc359b62ce4fda94",
    "title": "寄孔绣山",
    "authorName": "刘存仁",
    "authorId": "adcfe4db67a9458ad1457b72d1457b72",
    "dynasty": "清",
    "content": [
      "散直归来静掩关，羡君薇省足高间。",
      "日边春色花前酒，江上愁心画里山。",
      "绮岁轶才惊老宿，世家名德压清班。",
      "停云异日思文举，匹马西风我欲还。"
    ]
  },
  {
    "id": "adcfe4db67a9458a652d0451488110ae",
    "title": "会宁县旅舍题壁",
    "authorName": "刘存仁",
    "authorId": "adcfe4db67a9458ad1457b72d1457b72",
    "dynasty": "清",
    "content": [
      "新词怕唱古《凉州》，风景中原迥不侔。",
      "边地苦寒羁梦勒，乱山奇险好诗收。",
      "王程疾赴催行迈，宦味初尝愧壮游。",
      "回首觚棱云物好，恩波犹记液池头。"
    ]
  },
  {
    "id": "adcfe4db67a9458ad6aa20a2a93923e1",
    "title": "题亨甫食肉叹后",
    "authorName": "刘存仁",
    "authorId": "adcfe4db67a9458ad1457b72d1457b72",
    "dynasty": "清",
    "content": [
      "跌宕酣嬉笔有神，恫瘝在抱苦吟呻。",
      "举杯直视空余子，掩卷高歌泣古人。",
      "丝竹转增孤客泪，乾坤难驻百年身。",
      "杜陵忠爱吞声哭，莫道樊川善感春。"
    ]
  },
  {
    "id": "adcfe4db67a9458a535ddd8abf2cb22c",
    "title": "老至寄呈林颖叔方伯刘冰如观察",
    "authorName": "刘存仁",
    "authorId": "adcfe4db67a9458ad1457b72d1457b72",
    "dynasty": "清",
    "content": [
      "近事多健忘，旧事反追记。",
      "智珠任颠倒，不解是何义。",
      "乃知精血衰，冉冉老已至。",
      "童嬉诗酒游，往往入梦寐。",
      "醒后半陈人，原非缘感致。",
      "玄关不守宅，灵爽失其次。",
      "生平骨肉恩，徒抱伤心泪。",
      "明知归无期，转觉身似寄。",
      "三生过去缘，一切未来事。",
      "切勿再思量，思量乱人意。",
      "浇愁无古书，何以引美睡。",
      "村醪味浑浑，欲饮难成醉。",
      "鳏鱼长不眠，疗饥姑煮字。",
      "相思见面难，悔昔别离易。",
      "虚名真误我，浮沉困下吏。",
      "老丑俗所憎，戆直天所弃。",
      "抽身恨不早，初衣负荷芰。",
      "此行逐戎旃，展转难思议。",
      "矍铄夸据鞍，枉欲磨盾鼻。",
      "肝胆尚轮囷，形容日憔悴。",
      "嗟哉羝触藩，进退不能遂。",
      "昨夜商音来，衣裳有秋气。",
      "既老则悲伤，壮盛岂长觊。",
      "功名关遭际，福泽非神智。",
      "委心还太空，穷通任位置。"
    ]
  },
  {
    "id": "adcfe4db67b412f421fb12dddf73112c",
    "title": "夕眺",
    "authorName": "姚文炱",
    "authorId": "adcfe4db67b412f4d1457b72d1457b72",
    "dynasty": "清",
    "content": [
      "望中野色变衰颜，雨后风光天水闲。",
      "一片青苔封古石，几行疏树点空山。",
      "僧归柳径初传磬，秋入绵衣欲掩关。",
      "暂借草亭因待月，肯教夕照负人还。"
    ]
  },
  {
    "id": "adcfe4db67c1f1d95d2e23bb67a9dbe6",
    "title": "和王南溟见寄原韵",
    "authorName": "张铸",
    "authorId": "adcfe4db67c1f1d9d1457b72d1457b72",
    "dynasty": "清",
    "content": [
      "不是终南路，何妨一闭关。",
      "坐看云出没，卧听水潺湲。",
      "花落鱼吞去，烟飞鸟带还。",
      "潇潇风雨夜，随处长苔斑。"
    ]
  },
  {
    "id": "adcfe4db67c1f1d95c84ad101c93e207",
    "title": "谷行",
    "authorName": "张铸",
    "authorId": "adcfe4db67c1f1d9d1457b72d1457b72",
    "dynasty": "清",
    "content": [
      "行行危谷里，夹岸草萋萋。",
      "树束青天窄，山围白日低。",
      "游人冲暑去，疲马向尘嘶。",
      "前路知何处，孤村暮色西。"
    ]
  },
  {
    "id": "adcfe4db67c435d8e076dadf823f0edf",
    "title": "送人",
    "authorName": "梁份",
    "authorId": "adcfe4db67c435d8d1457b72d1457b72",
    "dynasty": "清",
    "content": [
      "相逢言未了，意气倍相亲。",
      "君欲成何事，余惭负此身。",
      "赁舂仍避汉，蹈海不知秦。",
      "耻作桃源客，春风坐误人。"
    ]
  },
  {
    "id": "adcfe4db67c435d8b823bdf1bc32a206",
    "title": "送杨而上还剑上",
    "authorName": "梁份",
    "authorId": "adcfe4db67c435d8d1457b72d1457b72",
    "dynasty": "清",
    "content": [
      "最愁浮汉沔，晚泊向寒汀。",
      "山夹天垂幕，舟轻水建瓴。",
      "家从云外望，猿到夜分听。",
      "却爱乡园树，苍茫到眼青。"
    ]
  },
  {
    "id": "adcfe4db67c435d815f272213d9197e9",
    "title": "送梅定九北上",
    "authorName": "梁份",
    "authorId": "adcfe4db67c435d8d1457b72d1457b72",
    "dynasty": "清",
    "content": [
      "曾期南国共苔岑，班马萧萧泪满襟。",
      "北去沙尘千里暗，西来风雨九秋深。",
      "匡时争重天人学，作客难忘水石心。",
      "寄语白云休怅望，燕台非羡筑黄金。"
    ]
  },
  {
    "id": "adcfe4db67cc280698d94168e82db357",
    "title": "夜坐怀故山",
    "authorName": "陈尔士",
    "authorId": "adcfe4db67cc2806d1457b72d1457b72",
    "dynasty": "清",
    "content": [
      "止戈吾旧隐，地僻少人行。",
      "高阁对山起，春云如草生。",
      "庭昏烟影直，石尽涧声平。",
      "此夜一轮满，相思空复情。"
    ]
  },
  {
    "id": "adcfe4db67cc2806795272c9c462b985",
    "title": "江楼晚眺",
    "authorName": "陈尔士",
    "authorId": "adcfe4db67cc2806d1457b72d1457b72",
    "dynasty": "清",
    "content": [
      "望江楼外曲江横，水气苍凉暑气清。",
      "坐觉烟云生几席，何来帆橹点空明。",
      "远山猿啸月初起，古寺钟鸣潮未平。",
      "犀弩雄风今歇绝，弄波时见狎童婴。"
    ]
  },
  {
    "id": "adcfe4db67cc2806fd5709388e3e7a1c",
    "title": "唐太宗",
    "authorName": "陈尔士",
    "authorId": "adcfe4db67cc2806d1457b72d1457b72",
    "dynasty": "清",
    "content": [
      "义旗十八定关中，五载旋成混一功。",
      "象启玉床争应命，卷翻金镜欲全终。",
      "高光大业何难及，臧札清风奈不同。",
      "更叹祸机潜倚伏，更衣竟日闭深宫。"
    ]
  },
  {
    "id": "adcfe4db67cc2806803eeec953727173",
    "title": "帐房",
    "authorName": "陈尔士",
    "authorId": "adcfe4db67cc2806d1457b72d1457b72",
    "dynasty": "清",
    "content": [
      "帷宫遗意裁量新，几间几舍布帛均。不宜谋邑宜谋野，却以缝人作梓人。",
      "轸耶盖耶随意指，家具纷纷逐迁徙。两方展叠是绳床，三足支撑为曲几。",
      "观风行殿巧者作，容数百人安足录。君不见属车九九行相属，马上鳞鳞万家屋。"
    ]
  },
  {
    "id": "adcfe4db67d882d7e7f7cba34dbd10cf",
    "title": "节妇郑氏诗",
    "authorName": "孙襄",
    "authorId": "adcfe4db67d882d7d1457b72d1457b72",
    "dynasty": "清",
    "content": [
      "名家淑女掷芳年，未解三生石上缘。",
      "皓月长明沧水面，颓风直挽凤山巅。",
      "岂贪盛节垂千叶，但矢贞心到九泉。",
      "扶植纲常吾辈事，新诗题遍海东天。"
    ]
  },
  {
    "id": "adcfe4db67def4c9bd5a4f4a0c4da4fd",
    "title": "邳州道中",
    "authorName": "邵葆醇",
    "authorId": "adcfe4db67def4c9d1457b72d1457b72",
    "dynasty": "清",
    "content": [
      "将晓留明镜，残辉照客颜。",
      "寒沙微有树，薄雾不成山。",
      "村远鸡声近，秋凉马意闲。",
      "生平追胜迹，今日傍江关。"
    ]
  },
  {
    "id": "adcfe4db67e1746e05916636dffce896",
    "title": "山海关",
    "authorName": "叶矫然",
    "authorId": "adcfe4db67e1746ed1457b72d1457b72",
    "dynasty": "清",
    "content": [
      "神州锁钥古雄关，铁骑云屯重此间。",
      "一自六龙兴朔漠，顿飞万马下燕山。",
      "楼船瀚海沧波壮，烽火边城白昼闲。",
      "多少征人罢远戍，深闺幼妇莫愁颜。"
    ]
  },
  {
    "id": "adcfe4db67e1746e05916636a632e384",
    "title": "山海关",
    "authorName": "叶矫然",
    "authorId": "adcfe4db67e1746ed1457b72d1457b72",
    "dynasty": "清",
    "content": [
      "碧山衔照映边墙，匹马临关道路长。",
      "中土哀鸿轻出塞，南冠罻雉泣投荒。",
      "一城砧杵当秋急，八月风云匝地黄。",
      "最是居人闲指点，红花十里几回肠。"
    ]
  },
  {
    "id": "adcfe4db67e1746e9437bef6e066f142",
    "title": "立夏日雨中集城西书院",
    "authorName": "叶矫然",
    "authorId": "adcfe4db67e1746ed1457b72d1457b72",
    "dynasty": "清",
    "content": [
      "逐子伯劳飞，天淡云浓夕照微。",
      "劝汝东风一杯酒，明年春色早言归。"
    ]
  },
  {
    "id": "adcfe4db67e3ed92300f94e7bf8a7861",
    "title": "台湾吟",
    "authorName": "黄学明",
    "authorId": "adcfe4db67e3ed92d1457b72d1457b72",
    "dynasty": "清",
    "content": [
      "四溟中断此孤悬，日月轮高见影偏。",
      "泣泪鲛人朝入市，凝寒金气夜干天。",
      "马鞍矗起青全岛，鹿耳雄开障百川。",
      "盛气消沉无觅处，牛羊来下翠岩烟。"
    ]
  },
  {
    "id": "adcfe4db67e3ed92300f94e768e88b7d",
    "title": "台湾吟",
    "authorName": "黄学明",
    "authorId": "adcfe4db67e3ed92d1457b72d1457b72",
    "dynasty": "清",
    "content": [
      "漆身裸体类山麌，有古遗风不是愚。",
      "蔓草束头分角髻，青筐归市买陬隅。",
      "编莎似橐箍腰骨，截竹为圈塞耳珠。",
      "蛮曲听来无一字，行歌岩下采春芜。"
    ]
  },
  {
    "id": "adcfe4db67e3ed92300f94e7528fdcfe",
    "title": "台湾吟",
    "authorName": "黄学明",
    "authorId": "adcfe4db67e3ed92d1457b72d1457b72",
    "dynasty": "清",
    "content": [
      "山花满插鬓头光，蛮妇蛮童一样妆。",
      "久嚼槟榔牙齿黑，新成曲糵口脂香。",
      "草间察节知风色，日下承暄度岁霜。",
      "独有生男无喜处，女郎求室迓儿郎。"
    ]
  },
  {
    "id": "adcfe4db67e3ed92300f94e7524f1d09",
    "title": "台湾吟",
    "authorName": "黄学明",
    "authorId": "adcfe4db67e3ed92d1457b72d1457b72",
    "dynasty": "清",
    "content": [
      "山深深处又深山，一种名为傀儡番。",
      "负险杀人夸任侠，终年煨芋饱儿孙。",
      "烟霞铸骨身能寿，薜荔为衣冬亦温。",
      "鸟道倚天高不极，惯常奔走捷如猿。"
    ]
  },
  {
    "id": "adcfe4db67e63e125aaf28a03b936b9b",
    "title": "题家毓臣广文鹏云吟稿",
    "authorName": "郑如兰",
    "authorId": "adcfe4db67e63e12dfce068004df4d43",
    "dynasty": "清",
    "content": [
      "踪迹半天下，烟云一卷中。",
      "马群空冀北，鸿爪遍江东。",
      "山贼呼灵运，诗人画放翁。",
      "乘槎来海上，光射斗牛宫。"
    ]
  },
  {
    "id": "adcfe4db67e63e12446d7946b6487cc9",
    "title": "鲁惠泉内史以巧月十七日招饮敝园时值悬弧赠诗和韵",
    "authorName": "郑如兰",
    "authorId": "adcfe4db67e63e12dfce068004df4d43",
    "dynasty": "清",
    "content": [
      "敢云此地绝嚣尘，洒落如君信可人。",
      "啸傲园林过盛夏，唱酬歌曲拟阳春。",
      "山斋径辟三三曲，海屋筹添一一频。",
      "千里神交原夙契，岂惟杯酒日相亲。"
    ]
  },
  {
    "id": "adcfe4db67e63e12a4b8e4e8c14193eb",
    "title": "酬陈瑞陔贡士浚芝书怀索和",
    "authorName": "郑如兰",
    "authorId": "adcfe4db67e63e12dfce068004df4d43",
    "dynasty": "清",
    "content": [
      "绿章连日乞春阴，为护名花小院深。",
      "击钵有声皆戛玉，投囊无句不堆金。",
      "湖山千里供舒啸，风月双清助朗吟。",
      "坡老肚皮何处合，肯招时辈共谈心。"
    ]
  },
  {
    "id": "adcfe4db67e63e12050a98731cafd3f6",
    "title": "北郭烟雨",
    "authorName": "郑如兰",
    "authorId": "adcfe4db67e63e12dfce068004df4d43",
    "dynasty": "清",
    "content": [
      "园开北郭好吟哦，和雨和烟诗思多。",
      "杨柳千条蕉数本，商量淡墨画如何。"
    ]
  },
  {
    "id": "adcfe4db67e63e12050a9873bb717563",
    "title": "北郭烟雨",
    "authorName": "郑如兰",
    "authorId": "adcfe4db67e63e12dfce068004df4d43",
    "dynasty": "清",
    "content": [
      "酿花时节雨烟笼，浓绿深青衬浅红。",
      "观稼水田惊鹭起，杖藜人立画图中。"
    ]
  },
  {
    "id": "adcfe4db67e63e120c81aaa2395a6176",
    "title": "月下看剑",
    "authorName": "郑如兰",
    "authorId": "adcfe4db67e63e12dfce068004df4d43",
    "dynasty": "清",
    "content": [
      "空庭如水露团团，斫地高歌把盏看。",
      "触我雄心齐起舞，霜华气迫月华寒。"
    ]
  },
  {
    "id": "adcfe4db67e63e1276d5cd632f5ee5fe",
    "title": "题武陵桃源图",
    "authorName": "郑如兰",
    "authorId": "adcfe4db67e63e12dfce068004df4d43",
    "dynasty": "清",
    "content": [
      "数家鸡犬水云乡，隔断红尘路渺茫。",
      "洞口桃花自开落，不知人世几沧桑。"
    ]
  },
  {
    "id": "adcfe4db67e63e122c9f4117d5c2ebcb",
    "title": "叶声",
    "authorName": "郑如兰",
    "authorId": "adcfe4db67e63e12dfce068004df4d43",
    "dynasty": "清",
    "content": [
      "万籁萧然景已秋，繁音飞递上高楼。",
      "庭柯也解伤迟暮，并作西风一夜愁。"
    ]
  },
  {
    "id": "adcfe4db67e63e12bd88d02c14516e17",
    "title": "自吟拙作因有所怀用香山原韵",
    "authorName": "郑如兰",
    "authorId": "adcfe4db67e63e12dfce068004df4d43",
    "dynasty": "清",
    "content": [
      "人生贵适意，安用妄营为。",
      "汲泉品佳茗，兴到便吟诗。",
      "诗成不雕琢，一任人嘲嗤。",
      "或题招隐句，或裁游仙词。",
      "时时自吟咏，悠悠寄所思。",
      "所思在古人，古今不同时。",
      "韦柳与元白，夙昔梦见之。",
      "虫鸟鸣天籁，春秋各有司。",
      "问我何为者，我亦不自知。"
    ]
  },
  {
    "id": "adcfe4db67ebb78fd7631fccc22ffaeb",
    "title": "晤钱鉴涛",
    "authorName": "张紫文",
    "authorId": "adcfe4db67ebb78fd1457b72d1457b72",
    "dynasty": "清",
    "content": [
      "乱世身还在，遐方子再过。",
      "几年收涕泪，此日话关河。",
      "黔楚三生梦，悲欢一曲歌。",
      "肯来昆水上，相共老渔蓑。"
    ]
  },
  {
    "id": "adcfe4db67f1b168a2bdd219cebce552",
    "title": "读渔洋山人诗集感怀云图宾石超群诸先生皆渔洋裔也",
    "authorName": "郑鸿",
    "authorId": "adcfe4db67f1b168d1457b72d1457b72",
    "dynasty": "清",
    "content": [
      "记得髫年学赋诗，锦秋湖畔得良师。",
      "不知此日东堂下，可有梅花似昔时。"
    ]
  },
  {
    "id": "adcfe4db67f1b168a2bdd21991ad8ea7",
    "title": "读渔洋山人诗集感怀云图宾石超群诸先生皆渔洋裔也",
    "authorName": "郑鸿",
    "authorId": "adcfe4db67f1b168d1457b72d1457b72",
    "dynasty": "清",
    "content": [
      "旧事重思各黯然，酒场诗社已成烟。",
      "归来自惜匆匆甚，回首风光十七年。"
    ]
  },
  {
    "id": "adcfe4db67f1b168a2bdd219405904af",
    "title": "读渔洋山人诗集感怀云图宾石超群诸先生皆渔洋裔也",
    "authorName": "郑鸿",
    "authorId": "adcfe4db67f1b168d1457b72d1457b72",
    "dynasty": "清",
    "content": [
      "香海风流人已去，尚馀螺壳擅辞华。",
      "渊源家学千秋继，不愧诗名在杜家。"
    ]
  },
  {
    "id": "adcfe4db67f1b168a2bdd2194aef32c6",
    "title": "读渔洋山人诗集感怀云图宾石超群诸先生皆渔洋裔也",
    "authorName": "郑鸿",
    "authorId": "adcfe4db67f1b168d1457b72d1457b72",
    "dynasty": "清",
    "content": [
      "司马桥边曾觅句，桓公台下几探春。",
      "他年再访花山路，惜少当时旧酒人。"
    ]
  },
  {
    "id": "adcfe4db67fc13a1872aaea1caf13b2f",
    "title": "游灵谷寺",
    "authorName": "胡玉昆",
    "authorId": "adcfe4db67fc13a1d1457b72d1457b72",
    "dynasty": "清",
    "content": [
      "游人税驾始容登，五里森森千万层。",
      "林外草香初见鹿，涧边云至几疑僧。",
      "谁来共话齐梁事，极望当年风雨陵。",
      "无数松涛争作响，护持真藉梵王镫。"
    ]
  },
  {
    "id": "adcfe4db67fc13a1f4dfb9c9df33fd9c",
    "title": "祖堂",
    "authorName": "胡玉昆",
    "authorId": "adcfe4db67fc13a1d1457b72d1457b72",
    "dynasty": "清",
    "content": [
      "一领袈裟挂屋西，相传一祖凿幽栖。",
      "山留雨露滋薇蕨，寺俨羲皇绝鼓鼙。",
      "石磴苔深随涧转，竹楼门敞与云齐。",
      "寻僧欲问禅家事，夜半闻钟月在溪。"
    ]
  },
  {
    "id": "adcfe4db681a1bfcf1470f64ef93a538",
    "title": "云楼",
    "authorName": "程梦星",
    "authorId": "adcfe4db681a1bfc2cb6b103d3fb0665",
    "dynasty": "清",
    "content": [
      "灵山结想十年前，一路穿云许问禅。",
      "人绿须眉全是竹，晴喧风雨总因泉。",
      "地高偏觉江声近，峰远犹将梵呗传。",
      "吟尽夕阳归较晚，清池应爱远公莲。"
    ]
  },
  {
    "id": "adcfe4db681a1bfc65fc0df1af3b5f35",
    "title": "老人峰歌",
    "authorName": "程梦星",
    "authorId": "adcfe4db681a1bfc2cb6b103d3fb0665",
    "dynasty": "清",
    "content": [
      "山烟作雾朝蒙蒙，模糊烟外疑远峰。风开日出始破笑，一峰背俯兼头童。",
      "何年南极下霄汉，无事僵立空山中。诸峰儿孙并胪列，形体虽具难相同。",
      "平生侪辈恐无几，匡庐五老齐高风。世人少壮几时好，等闲倏作鸡皮翁。",
      "何如此峰既老常不老，前古后今无始终。浮丘容成每来往，俯视尘世扰扰如鸡虫。"
    ]
  },
  {
    "id": "adcfe4db681a1bfc5a02bf6f989dd079",
    "title": "南坡",
    "authorName": "程梦星",
    "authorId": "adcfe4db681a1bfc2cb6b103d3fb0665",
    "dynasty": "清",
    "content": [
      "杖策过危桥，拾级上空翠。",
      "曲塍急春流，前林出高寺。",
      "遥见耦耕人，携锄话农事。"
    ]
  },
  {
    "id": "adcfe4db681a1bfc703b964277ead6cb",
    "title": "饭松庵",
    "authorName": "程梦星",
    "authorId": "adcfe4db681a1bfc2cb6b103d3fb0665",
    "dynasty": "清",
    "content": [
      "山客了无营，提筐拾松子。",
      "食之润毛发，清芬味如水。",
      "愿与素心友，共此烟霞髓。"
    ]
  },
  {
    "id": "adcfe4db681a1bfc101a99716183abd4",
    "title": "红药栏",
    "authorName": "程梦星",
    "authorId": "adcfe4db681a1bfc2cb6b103d3fb0665",
    "dynasty": "清",
    "content": [
      "不见广陵花，一别岁云五。",
      "丰台擅奇艳，所惜涴尘土。",
      "归吟红药词，移种及春雨。"
    ]
  },
  {
    "id": "adcfe4db6827040892126d7ba3ffe0cb",
    "title": "姑米洋候风",
    "authorName": "费锡章",
    "authorId": "adcfe4db68270408d1457b72f4a4da9a",
    "dynasty": "清",
    "content": [
      "万涛围一叶，四顾更无舟。",
      "不辨鱼龙气，真成日夜浮。",
      "天圆低似盖，水活碧于油。",
      "欲问蓬莱路，神仙未可求。"
    ]
  },
  {
    "id": "adcfe4db68270408c09ca77ea45ec589",
    "title": "泉崎夜月",
    "authorName": "费锡章",
    "authorId": "adcfe4db68270408d1457b72f4a4da9a",
    "dynasty": "清",
    "content": [
      "蓬瀛望不极，复此憩流泉。",
      "共许心如水，相看月在天。",
      "归云笼岛树，远火黯渔船。",
      "回首中华路，几疑傍斗边。"
    ]
  },
  {
    "id": "adcfe4db6827040886f7b204e4df5b94",
    "title": "宿兰山驿寄挽宋小坡给谏",
    "authorName": "费锡章",
    "authorId": "adcfe4db68270408d1457b72f4a4da9a",
    "dynasty": "清",
    "content": [
      "挥手征途涕泪新，那堪重话去来因。",
      "名高大谏偏无禄，寿甫中年况有亲。",
      "往事烟云真若梦，异时桃李可成春。",
      "清泉一勺君知否，同是西台被劾人。"
    ]
  },
  {
    "id": "adcfe4db68270408be4fc5d91efbae84",
    "title": "樊城感左宁南事",
    "authorName": "费锡章",
    "authorId": "adcfe4db68270408d1457b72f4a4da9a",
    "dynasty": "清",
    "content": [
      "沿江星散左家兵，犄角荆襄势不成。",
      "未必将军真跋扈，转教群盗得纵横。",
      "儿童罢唱铜鞮曲，涂巷虚传铁马声。",
      "百七十年遗迹尽，襄城回首暮云平。"
    ]
  },
  {
    "id": "adcfe4db682704088ec0a7f20d99d864",
    "title": "琉球纪事一百韵",
    "authorName": "费锡章",
    "authorId": "adcfe4db68270408d1457b72f4a4da9a",
    "dynasty": "清",
    "content": [
      "积水通旸谷，横流划大荒。",
      "山从波底拔，人向岛间忙。",
      "喷薄鱼龙气，昭回日月光。",
      "溯源盘古埒，戡乱舜天强。",
      "遗种滋蕃育，余黎浸炽昌。",
      "《隋书》名始著，《明史》氏衫彰。",
      "久矣怀中夏，幡然耻夜郎。",
      "艰危勤栉沐，宛转达梯航。",
      "鼢冒才开楚，椒聊已咏唐。",
      "翼缘侵沃灭，虢亦侍虞亡。",
      "自此连三省，因而擅一方。",
      "辨戈承系统，当璧验真王。",
      "世业经兴替，私衷倍悚惶。",
      "首先依定鼎，踵接贺垂裳。",
      "序次句骊右，班联御幄傍。",
      "衮旒施祖考，币帛逮嫔嫱。",
      "奉朔遵时宪，于东奠土疆。",
      "戚休萦眷注，灾患许扶匡。",
      "习俗沿蒙昧，专员代测量。",
      "地稽吴越近，星订女牛祥。",
      "属籍刊盟府，功宗纪太常。",
      "五朝修职贡，七姓效劻勷。",
      "厥篚陈蕉苎，充闲罢骕骦。",
      "蛮笺翻侧理，阴火斸硫磺。",
      "扇冀皇风拂，刀呈武库藏。",
      "鉴诚恒奖纳，厚往必优偿。",
      "睿藻颁题额，彤云拥画梁。",
      "战图麟阁贮，辍赐雀屏张。",
      "彝器樽兼卣，奇珍琥与璜。",
      "缤纷周黼黻，斑驳汉琳琅。",
      "既普菁莪化，还贻翰墨香。",
      "凡兹宏在宥，孰是感能忘。",
      "乃者遭多难，嗟哉悼幼殇。",
      "告哀循故典，嗣服进邮章。",
      "举国知重耳，群情爱子臧。",
      "痛维藟庇本，敢谓雁分行。",
      "摄位仔肩荷，殚精庶政康。",
      "慎封虔镇抚，主鬯妥烝尝。",
      "惟帝恢无外，宣纶出未央。",
      "八驺迎簜节，双舸下虬洋。",
      "存殁均焘怙，君臣俨对扬。",
      "祭怜新鬼小，恩溥旧邦长。",
      "载启延宾馆，咸升敷命堂。",
      "瓦𤮊攒玳瑁，门牡閟鸳鸯。",
      "围棘姑罗干，崇墉砺石墙。",
      "赳桓屯虎旅，瓯脱坼蜂房。",
      "笳吹晨昏剧，饩牵旦夕将。",
      "挽输划独木，供亿顶柔筐。",
      "亟见台米馈，翻愁跑用伤。",
      "醰醰澄酒醴，霍霍伺猪羊。",
      "束缚蛇皮黑，支撑蟹距黄。",
      "鮔烘乾噬腊，米咂腻含浆。",
      "漫说频加饭，何曾暂彻姜。",
      "平生几食料，异域具膏粱。",
      "好证游仙梦，遐思选佛场。",
      "敲棋疑鹄至，仿帖眩鸾翔。",
      "文惮韩苏健，诗惊李杜芒。",
      "沁脾咀蔗尾，燥吻擘瓜瓤。",
      "不暑晴添热，非秋雨送凉。",
      "蛟涎朝更毒，蜃雾晚尤沧。",
      "蜥蜴声如鹊，蚊蚊阵若蝗。",
      "但逢寒燠换，便觉起居妨。",
      "吟啸消岑寂，登临展眺望。",
      "携童寻胜迹，杖策步层冈。",
      "迤逦停舟港，参差系马枊。",
      "两崖排铁板，百雉巩金汤。",
      "融结成都会，衣冠萃济跄。",
      "归仁藩分壮，守礼燕诒庆。",
      "井养疏泉窦，师贞戢剑铓。",
      "申宫严禁卫，徼道设亭障。",
      "弼教爰增律，誉髦并建痒。",
      "富须广树艺，暇即浚池隍。",
      "欲继前规扩，全凭治法良。",
      "顺途招父老，憩坐话农桑。",
      "质朴形殊琐，兜离语却详。",
      "公田卿以下，偕乐岁之穰。",
      "薯蓣贫家糗，凫茨野处粮。",
      "钱轻鸠目刮，笔硬鹿毛僵。",
      "剔抉螺称贝，陶镕锡号钢。",
      "民庞羞狗盗，里美贱狐倡。",
      "志录犹仍误，咨诹待细商。",
      "迢遥南暨北，荏苒露为霜。",
      "聆乐偏惆怅，闻鸡每激昂。",
      "扫除徐孺榻，点检郁林装。",
      "赠贿仪终亵，坚辞意岂傏。",
      "裒编庋荩箧，丛绘袭巾箱。",
      "客静搜残帙，奴顽笑涩囊。",
      "骈仓深比阱，麻力矮于床。",
      "吉果圆揉粉，彩糕滑糁糖。",
      "菜肥搴苜蓿，面洁磨桃榔。",
      "信宿奚求备，绸缪且预防。",
      "喧呼伐钲鼓，踊跃挂帆樯。",
      "隐念祈呵护，斋心默祷禳。",
      "再看涛滚滚，又涉浸茫茫。",
      "熟路沧溟阔，恬瀛圣泽瀼。",
      "回头夷壤杳，屈指岭梅芳。",
      "曼寿皆欢喜，千官正拜扬。",
      "微忱徒绻缒，儤直后趋蹡。",
      "缥缈瞻壶峤，晶荧认角亢。",
      "乘槎旋海屋，愿晋万年觞。"
    ]
  },
  {
    "id": "adcfe4db68270408f60b5a68c01df58a",
    "title": "红梅松",
    "authorName": "费锡章",
    "authorId": "adcfe4db68270408d1457b72f4a4da9a",
    "dynasty": "清",
    "content": [
      "世间异物难理揣，松不在山转在海。",
      "轮囷蟠屈势夭斜，龙宫夜夜腾光彩。",
      "想当日月浴波涛，万汇沈浸醲如膏。",
      "冯夷手种天吴植，染将青鬣成红毛。",
      "奇材不肯自埋没，风来突与潮争高。",
      "潮退渔人恣竞折，七尺珊瑚硬拗捩。",
      "夷官持赠种瓮盆，淋漓犹滴蛟螭血。",
      "初时腥气扑人衣，日久亭亭渐修洁。",
      "携归中土耀殊产，芸窗日夕芝兰焚。",
      "虽无南粤千金橐，且载东溟一片云。"
    ]
  },
  {
    "id": "adcfe4db682704082539c0ed1cace0c6",
    "title": "大雾行辰溪山中",
    "authorName": "费锡章",
    "authorId": "adcfe4db68270408d1457b72f4a4da9a",
    "dynasty": "清",
    "content": [
      "毒雾晓弥漫，腾腾气蒸釜。",
      "烟云复与会，有日不教吐。",
      "层叠涌不穷，自朝直至午。",
      "见地不见天，马上首恒俯。",
      "初疑衣裳冷，著手湿如雨。",
      "渐觉头冬烘，涔涔类中蛊。",
      "幸皆饱餐来，不然入肺腑。",
      "人生未阅历，但乐那知苦。",
      "颇忆江南天，薄雾亦常睹。",
      "一叶摇轻舟，空蒙指远浦。",
      "最好梦回时，咿哑数声橹。"
    ]
  },
  {
    "id": "adcfe4db68282cbf7cd23f6ff7c31c3a",
    "title": "孤雁",
    "authorName": "叶枌",
    "authorId": "adcfe4db68282cbfd1457b72d1457b72",
    "dynasty": "清",
    "content": [
      "一声凄切度河梁，不诉离群也断肠。",
      "寂历寒沙眠铩羽，空明霜月照分行。",
      "无心避患衔芦荻，肯恋馀生逐稻粱。",
      "闻道边庭尚征戍，孤鸣幸勿到辽阳。"
    ]
  },
  {
    "id": "adcfe4db682e6c55b2137e056dc49eb1",
    "title": "入塞曲",
    "authorName": "顾珵美",
    "authorId": "adcfe4db682e6c55d1457b72d1457b72",
    "dynasty": "清",
    "content": [
      "鼓角归榆塞，三军猎骑收。",
      "关前疏勒酒，马上月支头。",
      "露布飞金阙，云麾转白沟。",
      "君恩怜百战，中道敕封侯。"
    ]
  },
  {
    "id": "adcfe4db682e6c55bc80d18dedc3dbb4",
    "title": "金陵怀古",
    "authorName": "顾珵美",
    "authorId": "adcfe4db682e6c55d1457b72d1457b72",
    "dynasty": "清",
    "content": [
      "秦淮原接大江流，绮阁还临白鹭洲。",
      "五马旌旗曾北渡，八公草木护南州。",
      "夜寒玉漏严城雨，月满铜驼故国秋。",
      "江左繁华零落尽，几时王谢更重游。"
    ]
  },
  {
    "id": "adcfe4db682e6c55719c297a0e64b222",
    "title": "浦口",
    "authorName": "顾珵美",
    "authorId": "adcfe4db682e6c55d1457b72d1457b72",
    "dynasty": "清",
    "content": [
      "白下多啼鸟，乡心不忍闻。",
      "千山悬别梦，片雨过离亭。",
      "急浪横沙白，飞帆带雾青。",
      "夕阳江浦上，孤客漫扬舲。"
    ]
  },
  {
    "id": "adcfe4db683a33c9ada5ffb438be2484",
    "title": "有约",
    "authorName": "陈豪",
    "authorId": "adcfe4db683a33c9728f206cab731488",
    "dynasty": "清",
    "content": [
      "寻幽有约叩禅扃，风雪连朝未肯停。",
      "昨夜梅花来导我，蹇驴驮梦过南屏。"
    ]
  },
  {
    "id": "adcfe4db683a33c9503c6f89ac189fa6",
    "title": "题画",
    "authorName": "陈豪",
    "authorId": "adcfe4db683a33c9728f206cab731488",
    "dynasty": "清",
    "content": [
      "得鱼易醉已微酡，泛宅浮家涉历多。",
      "鸥鸟同眠江上稳，转疑朝市有风波。"
    ]
  },
  {
    "id": "adcfe4db683a33c9503c6f89af02645c",
    "title": "题画",
    "authorName": "陈豪",
    "authorId": "adcfe4db683a33c9728f206cab731488",
    "dynasty": "清",
    "content": [
      "芦花风起水天宽，午睡垂头正饱餐。",
      "消受个中凉意味，此儿曾未梦长安。"
    ]
  },
  {
    "id": "adcfe4db683a33c93bc2c6a827e7e13c",
    "title": "子寿先生招饮乃园同子缜赓甫迟菊",
    "authorName": "陈豪",
    "authorId": "adcfe4db683a33c9728f206cab731488",
    "dynasty": "清",
    "content": [
      "即事有远心，所在成林僻。",
      "主人爱夏凉，延客布芳席。",
      "清尊取次斟，情话日已夕。",
      "揽衣循幽蹊，杂坐藉白石。",
      "茶味瀹花气，湛然沁胸膈。",
      "有亭面夷旷，栖迟类村陌。",
      "蓺菊连瓜畴，灌莲引泉脉。",
      "素月东方升，圆光补林罅。",
      "好风何处来，余意诚莫逆。",
      "平生丘壑志，眷焉怀在昔。",
      "良会自古今，誉名贵无斁。",
      "何以酬大贤，念此日乾惕。"
    ]
  },
  {
    "id": "adcfe4db683a33c9627cc3b9a5adef3c",
    "title": "游汉上琴台同紫缜伯晋",
    "authorName": "陈豪",
    "authorId": "adcfe4db683a33c9728f206cab731488",
    "dynasty": "清",
    "content": [
      "琴响久消歇，斯台遂今古。",
      "三人成此游，意至无宾主。",
      "野风吹藕花，花态各飞舞。",
      "入门讶清迥，炎曜忘亭午。",
      "薇妍红欲笑，林静碧无暑。",
      "倚窗盼湖天，柳阴过柔橹。",
      "山气余凉润，快哉昨宵雨。",
      "图画或不到，造化为之补。",
      "桅樯隐参差，遥情极江浒。",
      "暂与尘喧隔，徜徉乐兹土。",
      "俯听流水声，灵弦傥再鼓。"
    ]
  },
  {
    "id": "adcfe4db683a33c918f483589f28f4ef",
    "title": "初夏",
    "authorName": "陈豪",
    "authorId": "adcfe4db683a33c9728f206cab731488",
    "dynasty": "清",
    "content": [
      "初夏坐南轩，园列滋敷荣。",
      "阶草亦含润，芳气薰晓晴。",
      "胸次已久静，何缘荆棘生。",
      "昨夕得快雨，天宇遂澄清。",
      "颇闻农夫语，新苗布纵横。",
      "默祝苍昊意，但期岁功成。",
      "人事暂以济，吾心奚所营。",
      "悠然念时运，欣慨常交并。",
      "平昔不嗜饮，一杯偶独倾。",
      "乘兴弄柔翰，时来白衣人。",
      "翻笑柴桑翁，高眠愁酒贫。",
      "澹静澄众虑，大贤百世师。",
      "葛侯与陶叟，襟抱无差池。",
      "和风吹我室，朱明已及时。",
      "拂簟展蕲竹，分盆供蜀葵。",
      "新荷未著花，芳翠良足怡。",
      "雨过流晨气，几研有余滋。",
      "游山方听泉，得闲偶赋诗。",
      "人境实深阻，吾道终泰夷。",
      "富贵何如贫，斯理曩昔知。",
      "湛然中有宝，百年慎自持。"
    ]
  },
  {
    "id": "adcfe4db683d96a996667cddba0c4380",
    "title": "和区觉生观察游剑潭韵",
    "authorName": "白良骥",
    "authorId": "adcfe4db683d96a9d1457b72d1457b72",
    "dynasty": "清",
    "content": [
      "波流旋不定，神物昔飞腾。",
      "遗迹寻荒寺，禅心证野僧。",
      "藏形辞玉匣，馀气露圭棱。",
      "明月空潭夜，寒光彻底澄。"
    ]
  },
  {
    "id": "adcfe4db6849914570cee6749664daa7",
    "title": "送同年冯若渠客游平阳",
    "authorName": "程景伊",
    "authorId": "adcfe4db68499145d1457b72f63f65b5",
    "dynasty": "清",
    "content": [
      "骊驹已驾苦难攀，袱被携囊赴晋关。",
      "梦里白云龙尾阙，马前秋色雁门山。",
      "惊才定卜三都贵，乐志宁愁六月闲。",
      "只怅从游违旧雨，何时樽洒待君还。"
    ]
  },
  {
    "id": "adcfe4db68499145747fb6d99f2b9bec",
    "title": "中秋前五日刘绳庵廷尉移寓奉柬",
    "authorName": "程景伊",
    "authorId": "adcfe4db68499145d1457b72f63f65b5",
    "dynasty": "清",
    "content": [
      "一枝稳占凤城西，扫径诛茅位置齐。",
      "借绿短墙云作屋，攀花曲磴石为梯。",
      "管弦近接扶风帐，书卷长亲太乙藜。",
      "茶臼笔床随处好，当头明月待新题。"
    ]
  },
  {
    "id": "adcfe4db68499145747fb6d920b9b816",
    "title": "中秋前五日刘绳庵廷尉移寓奉柬",
    "authorName": "程景伊",
    "authorId": "adcfe4db68499145d1457b72f63f65b5",
    "dynasty": "清",
    "content": [
      "移来家具菊初斑，篱落秋深静掩关。",
      "片石剜苔新作沼，小楼拄笏饱看山。",
      "退朝诗思争花发，近市心情似水闲。",
      "旧雨过从容剥啄，联吟暇日好追攀。"
    ]
  },
  {
    "id": "adcfe4db684b06b17798aaa26b273684",
    "title": "晓发紫荆关",
    "authorName": "周星誉",
    "authorId": "adcfe4db684b06b1f442d33ff0fcf351",
    "dynasty": "清",
    "content": [
      "曙角散边声，重关俯杳冥。",
      "雁群低砦墨，马色接天青。",
      "日驭回西极，云开见北庭。",
      "九京松柏树，萧飒不堪听。"
    ]
  },
  {
    "id": "adcfe4db684b06b1eee0fcf2fbc542c3",
    "title": "雨次上渠滩",
    "authorName": "周星誉",
    "authorId": "adcfe4db684b06b1f442d33ff0fcf351",
    "dynasty": "清",
    "content": [
      "江风卷地散蝇蚊，湿翠堆篷曙不分。",
      "远峡猿声青隔雨，阴崖蛟气白莲云。",
      "一官憔悴投荒录，万里凄凉誓墓文。",
      "十口长饥行李乏，愧他豪客夜知闻。"
    ]
  },
  {
    "id": "adcfe4db684b06b1120806f2b2b580d3",
    "title": "丙子二月夜泊南乡即景",
    "authorName": "周星誉",
    "authorId": "adcfe4db684b06b1f442d33ff0fcf351",
    "dynasty": "清",
    "content": [
      "舵楼晚饭古榕阴，拥鼻篷窗效越吟。",
      "月气晓红知昼热，江光夜碧觉春深。",
      "蒸溪雾毒蛇悬树，掠径风香麝出林。",
      "七载瘴乡青鬓改，浮家常系故园心。"
    ]
  },
  {
    "id": "adcfe4db684b06b19971a513156c18c8",
    "title": "集寄公房次少陵宿赞公土室第二首韵",
    "authorName": "周星誉",
    "authorId": "adcfe4db684b06b1f442d33ff0fcf351",
    "dynasty": "清",
    "content": [
      "云过溪北阴，日午山鸟静。禅心澹炉烟，写以风竹影。",
      "垂{巾产}对清昼，谈味与之永。松雪陶冰厨，茶梦漱涪井。",
      "响然祖谢徒，山志夙所秉。上人抱无律，气与秋雪迥。",
      "渺兹云水区，远意落清颍。黄冠傥许乞，终约遂幽屏。",
      "归舟破湖阴，缺月半衔岭。淰淰凉翠痕，已蘸鹭丝顶。"
    ]
  },
  {
    "id": "adcfe4db684b06b14a9b98f2f736b7fa",
    "title": "渭长乞予画扇醉中走笔写水仙灵芝",
    "authorName": "周星誉",
    "authorId": "adcfe4db684b06b1f442d33ff0fcf351",
    "dynasty": "清",
    "content": [
      "君自画君画，我自画我诗。",
      "我眉自能颦，不能效先施。",
      "造诣虽不同，各抱千古思。",
      "清气孕肝膈，即物皆吾师。",
      "濯我尘土笔，写君冰雪姿。",
      "娟娟采珠人，蕉萃荒江湄。",
      "我欲招之来，贻以双紫芝。",
      "相期宛洛间，耕烟骖青螭。",
      "结佩贞岁寒，此意君傥知。"
    ]
  },
  {
    "id": "adcfe4db684ba1f85be19b2bfa8e0e88",
    "title": "重九后一日登君山望江楼",
    "authorName": "许咏仁",
    "authorId": "adcfe4db684ba1f8d1457b72d1457b72",
    "dynasty": "清",
    "content": [
      "淘尽英雄未，江流箭脱弦。",
      "曾当兵十万，不见客三千。",
      "疏磬林间落，孤帆天际悬。",
      "黄花明日感，过眼等云烟。"
    ]
  },
  {
    "id": "adcfe4db684ba1f82c23d6f02f2671c2",
    "title": "春草四首",
    "authorName": "许咏仁",
    "authorId": "adcfe4db684ba1f8d1457b72d1457b72",
    "dynasty": "清",
    "content": [
      "东风吹送雨溟蒙，一碧蘼芜入望中。",
      "返国书凭希范劝，吟诗梦与惠连通。",
      "芳洲色映晴波绿，旷野痕消劫火红。",
      "墙裹秋千墙外道，天涯何处系青骢。"
    ]
  },
  {
    "id": "adcfe4db684ba1f82c23d6f070624b4e",
    "title": "春草四首",
    "authorName": "许咏仁",
    "authorId": "adcfe4db684ba1f8d1457b72d1457b72",
    "dynasty": "清",
    "content": [
      "和雨和烟一色齐，山塘东畔水塘西。",
      "二分浅黛调螺子，十里芳尘送马蹄。",
      "朱雀桥边花欲放，黄陵庙里鸟初啼。",
      "小蛮故作回身舞，趁著裙腰绕柳堤。"
    ]
  },
  {
    "id": "adcfe4db684ba1f82c23d6f0950a93a6",
    "title": "春草四首",
    "authorName": "许咏仁",
    "authorId": "adcfe4db684ba1f8d1457b72d1457b72",
    "dynasty": "清",
    "content": [
      "岂为看花始出城，青青河畔最关情。",
      "骅骝放野才知味，鶗鴂迎阳乍发声。",
      "留得鸿泥寻旧迹，化为萤火证他生。",
      "王孙每把归期误，历尽山程又水程。"
    ]
  },
  {
    "id": "adcfe4db684ba1f82c23d6f09a110cd8",
    "title": "春草四首",
    "authorName": "许咏仁",
    "authorId": "adcfe4db684ba1f8d1457b72d1457b72",
    "dynasty": "清",
    "content": [
      "丛丛兰芷产沅湘，载入骚经类悉详。",
      "生隶白家曾习舞，死依青冢亦留芳。",
      "行人话别归南浦，老母忘忧卧北堂。",
      "验取寸心如寸草，春晖可报日方长。"
    ]
  },
  {
    "id": "adcfe4db684ba1f876976cf2a8956116",
    "title": "胥歌村",
    "authorName": "许咏仁",
    "authorId": "adcfe4db684ba1f8d1457b72d1457b72",
    "dynasty": "清",
    "content": [
      "傍水成村三二家，烟波浩渺客程赊。",
      "楚关载月残星闪，吴市吹箫花月斜。",
      "失路仓皇泛萍杖，橹声悲壮泣芦花。",
      "一曲洒尽英雄泪，隔岸惊起数点鸦。"
    ]
  },
  {
    "id": "adcfe4db684ba1f814a025e46bc7dff3",
    "title": "柬王馨吾",
    "authorName": "许咏仁",
    "authorId": "adcfe4db684ba1f8d1457b72d1457b72",
    "dynasty": "清",
    "content": [
      "我本江湖落拓人，儒冠贻误百年身。",
      "闭门觅句消长夏，载酒评花负好春。",
      "对客常如中散懒，卖文不疗长卿贫。",
      "萧闲羡煞渔樵辈，浪迹山巅与水滨。"
    ]
  },
  {
    "id": "adcfe4db684ba1f86e5a156e884aa5f3",
    "title": "汉光武帝",
    "authorName": "许咏仁",
    "authorId": "adcfe4db684ba1f8d1457b72d1457b72",
    "dynasty": "清",
    "content": [
      "赤眉青犊扫如尘，为帝为王自有真。",
      "战士呼声动雷雨，功臣位次应星辰。",
      "宠加翟茀迎新妇，寒拥羊裘忆故人。",
      "可惜伏波冤未雪，车如薏苡当奇珍。"
    ]
  },
  {
    "id": "adcfe4db684ba1f8ac8d98cad1256aad",
    "title": "魏武帝",
    "authorName": "许咏仁",
    "authorId": "adcfe4db684ba1f8d1457b72d1457b72",
    "dynasty": "清",
    "content": [
      "阿瞒心术苦难明，青史原来有定评。",
      "赎蔡文姬关友谊，杀杨德祖忌才名。",
      "赋诗横槊英雄气，卖履分香妇女情。",
      "疑冢筑为七十二，不知何处是佳城。"
    ]
  },
  {
    "id": "adcfe4db684ba1f815f7c08cbdd95ba6",
    "title": "灯花",
    "authorName": "许咏仁",
    "authorId": "adcfe4db684ba1f8d1457b72d1457b72",
    "dynasty": "清",
    "content": [
      "花开银灯暗，花落银灯明。",
      "黄昏人未睡，开落最关情。"
    ]
  },
  {
    "id": "adcfe4db684ba1f81135bc8a567ce2da",
    "title": "春秋列女咏介推母",
    "authorName": "许咏仁",
    "authorId": "adcfe4db684ba1f8d1457b72d1457b72",
    "dynasty": "清",
    "content": [
      "高堂垂白夭天年，火窟埋身最可怜。",
      "有子能如汉毛义，为亲求禄始称贤。"
    ]
  },
  {
    "id": "adcfe4db684ba1f81135bc8af63a773e",
    "title": "春秋列女咏介推母",
    "authorName": "许咏仁",
    "authorId": "adcfe4db684ba1f8d1457b72d1457b72",
    "dynasty": "清",
    "content": [
      "跛客登堂揖让工，笑声隐隐出帷中。",
      "不容姬妾窥卢杞，卓识谁如郭令公。"
    ]
  },
  {
    "id": "adcfe4db684ba1f886b91202da9e06b6",
    "title": "虞美人",
    "authorName": "许咏仁",
    "authorId": "adcfe4db684ba1f8d1457b72d1457b72",
    "dynasty": "清",
    "content": [
      "诸将无如亚父贤，乞骸尚想保残年。",
      "红颜独具真肝胆，甘为君王死马前。"
    ]
  },
  {
    "id": "adcfe4db684ba1f8678f0ad498ceff27",
    "title": "戚夫人",
    "authorName": "许咏仁",
    "authorId": "adcfe4db684ba1f8d1457b72d1457b72",
    "dynasty": "清",
    "content": [
      "人彘呼冤剧可怜，侍儿何幸免株连。",
      "佩兰嫁作民间妇，安稳齐眉到百年。"
    ]
  },
  {
    "id": "adcfe4db684ba1f8e61b4b5f6748858c",
    "title": "吴下卖花词三首兰花",
    "authorName": "许咏仁",
    "authorId": "adcfe4db684ba1f8d1457b72d1457b72",
    "dynasty": "清",
    "content": [
      "空谷生香迥绝尘，评量花价此为珍。",
      "秋来纫作何人佩，半属骚人半美人。"
    ]
  },
  {
    "id": "adcfe4db684ba1f8e61b4b5f1eaef71f",
    "title": "吴下卖花词三首兰花",
    "authorName": "许咏仁",
    "authorId": "adcfe4db684ba1f8d1457b72d1457b72",
    "dynasty": "清",
    "content": [
      "采莲泾里是侬家，不卖莲蓬但卖花。",
      "莲子有心中带苦，花如郎面映朝霞。"
    ]
  },
  {
    "id": "adcfe4db684ba1f8e61b4b5f3d1311d3",
    "title": "吴下卖花词三首兰花",
    "authorName": "许咏仁",
    "authorId": "adcfe4db684ba1f8d1457b72d1457b72",
    "dynasty": "清",
    "content": [
      "宝珠万颗夜生光，彩线穿残指甲香。",
      "邻女不知争战苦，声声犹唱小南强。"
    ]
  },
  {
    "id": "adcfe4db684ba1f81cd2a572ba96c611",
    "title": "贺陈毓瑞周年花甲二章",
    "authorName": "许咏仁",
    "authorId": "adcfe4db684ba1f8d1457b72d1457b72",
    "dynasty": "清",
    "content": [
      "解组归来芒屩轻，春郊览胜寄吟情。",
      "桃花认得河阳令，含笑先从道左迎。"
    ]
  },
  {
    "id": "adcfe4db684ba1f81cd2a57226ae3145",
    "title": "贺陈毓瑞周年花甲二章",
    "authorName": "许咏仁",
    "authorId": "adcfe4db684ba1f8d1457b72d1457b72",
    "dynasty": "清",
    "content": [
      "春光如画艳阳天，生日刚逢上巳前。",
      "准备兰亭修禊事，流风追溯永和年。"
    ]
  },
  {
    "id": "adcfe4db684ba1f8b9b233994ae7dddb",
    "title": "题杨浣芬忆蓉室诗草四章",
    "authorName": "许咏仁",
    "authorId": "adcfe4db684ba1f8d1457b72d1457b72",
    "dynasty": "清",
    "content": [
      "绮岁能为咏诗史，衰荣斧辱出蛾眉。",
      "宫闱淑蕙经彰瘅，口吻生花绝妙词。"
    ]
  },
  {
    "id": "adcfe4db684ba1f8b9b2339996e6a855",
    "title": "题杨浣芬忆蓉室诗草四章",
    "authorName": "许咏仁",
    "authorId": "adcfe4db684ba1f8d1457b72d1457b72",
    "dynasty": "清",
    "content": [
      "夫婿述闽署宰官，驰书敦勉到南安。",
      "遂教陌上依依柳，当作甘棠一样看。"
    ]
  },
  {
    "id": "adcfe4db684ba1f8b9b2339963540741",
    "title": "题杨浣芬忆蓉室诗草四章",
    "authorName": "许咏仁",
    "authorId": "adcfe4db684ba1f8d1457b72d1457b72",
    "dynasty": "清",
    "content": [
      "生儿原自异凡儿，双璧双珠瑰玮姿。",
      "出入常闻诗礼训，悬知不限过庭时。"
    ]
  },
  {
    "id": "adcfe4db684ba1f8b9b233990557bdae",
    "title": "题杨浣芬忆蓉室诗草四章",
    "authorName": "许咏仁",
    "authorId": "adcfe4db684ba1f8d1457b72d1457b72",
    "dynasty": "清",
    "content": [
      "伯兄作序示南针，定卜流传遍艺林。",
      "独怪左芬才藻丽，太冲惜墨却如金。"
    ]
  },
  {
    "id": "adcfe4db684ba1f8dd81054196e737fd",
    "title": "禽言五首",
    "authorName": "许咏仁",
    "authorId": "adcfe4db684ba1f8d1457b72d1457b72",
    "dynasty": "清",
    "content": [
      "脱布裤，脱布裤，军人一日数光顾。",
      "囊被探兮箧被胠，犹恐金银藏败絮。",
      "剔抉爬罗不稍恕，检查人身更可怖。",
      "大腹皤然失掩护，虑有韩侯出我胯。",
      "军官正在吐云雾，薄言往诉逢彼怒。",
      "蜀郡歌声载道路，令人想煞廉叔度。",
      "嗟我使君来何暮，来何暮，脱布裤。"
    ]
  },
  {
    "id": "adcfe4db684ba1f8dd810541f7047579",
    "title": "禽言五首",
    "authorName": "许咏仁",
    "authorId": "adcfe4db684ba1f8d1457b72d1457b72",
    "dynasty": "清",
    "content": [
      "提胡卢，提胡卢，新妇三朝将入厨。",
      "门外突然来暴徒，室中搜括靡有馀。",
      "瓶之罄矣空空如，维罍之耻洵不诬。",
      "四乡蹂躏完土无，杏花村亦成邱墟。",
      "牧童遥指徒嗟吁，绿蚁新醅何处沽。",
      "杖头无复挂青蚨，刘伶阮籍口吻枯。",
      "有谁买春携玉壶，尔莫呼，提胡卢。"
    ]
  },
  {
    "id": "adcfe4db684ba1f8dd810541f6f580ae",
    "title": "禽言五首",
    "authorName": "许咏仁",
    "authorId": "adcfe4db684ba1f8d1457b72d1457b72",
    "dynasty": "清",
    "content": [
      "行不得也哥哥，行不得也哥哥。雷声隆隆火车过，车上兵士蜂蚁多。",
      "或来或往如掷梭，谋于邦内动干戈。郑翩为鹳御为鹅，决意主战不主和。",
      "两军掘壕张网罗，营中消息果如何？山藏虎豹水蛟鼍，探险恐为投火蛾。",
      "五更四面闻楚歌，尸骨将抛无定河。春闺好梦惊娇娥，行不得也哥哥。"
    ]
  },
  {
    "id": "adcfe4db684ba1f8dd810541fa7f9b79",
    "title": "禽言五首",
    "authorName": "许咏仁",
    "authorId": "adcfe4db684ba1f8d1457b72d1457b72",
    "dynasty": "清",
    "content": [
      "泥滑滑，泥滑滑，污了绣鞋污罗袜。枪林弹雨迎面来，天公又复恶作剧。",
      "如但霢霂继滂沱，道上行潦深没膝。入坎出坎占卦爻，迷凶或可化为吉。",
      "女儿原是千金身，鞋袜虽污身自洁。莲出污泥保净根，花虽藩溷全贞节。",
      "姊妹比肩惘惘行，任滑一声一声来强聒：泥滑滑，泥滑滑。"
    ]
  },
  {
    "id": "adcfe4db684ba1f8dd810541e6bfdbc6",
    "title": "禽言五首",
    "authorName": "许咏仁",
    "authorId": "adcfe4db684ba1f8d1457b72d1457b72",
    "dynasty": "清",
    "content": [
      "不如归去，不如归去，侬在吴松江上住。松江一府物产饶，四腮鲈鱼名最著。",
      "半江红树买鱼回，洗手作羹同下箸。骨肉团圞话一堂，秋月春风等闲度。",
      "谁为戎首召寇来，喟集浏河与黄渡。烽火连天神鬼号，那不逃奔犯霜露。",
      "惘惘出门泪沾衣，萍梗飘零在何处？回首故乡烟茫茫，室庐无羔劳瞻顾。",
      "憔悴姬姜深自怜，衰草斜阳岁云暮。不如归去，不如归去。"
    ]
  },
  {
    "id": "adcfe4db684d9ac7a266220fbe459180",
    "title": "抵潜村旧居",
    "authorName": "王宏撰",
    "authorId": "adcfe4db684d9ac7d1457b72d1457b72",
    "dynasty": "清",
    "content": [
      "犹是向山路，依然流水村。",
      "荒墟遗败灶，宿莽翳颓垣。",
      "不见桑麻长，何知雨露存。",
      "迟徊拜家庆，洒泪到黄昏。"
    ]
  },
  {
    "id": "adcfe4db684d9ac7a266220f87d0f79c",
    "title": "抵潜村旧居",
    "authorName": "王宏撰",
    "authorId": "adcfe4db684d9ac7d1457b72d1457b72",
    "dynasty": "清",
    "content": [
      "少陵悲道路，元亮即园田。",
      "凉月四松下，疏风五柳前。",
      "心苏灵武事，诗记义熙年。",
      "希迹怀之子，余生枕石眠。"
    ]
  },
  {
    "id": "adcfe4db684d9ac7c5caefcbf383a51f",
    "title": "留别白门友人",
    "authorName": "王宏撰",
    "authorId": "adcfe4db684d9ac7d1457b72d1457b72",
    "dynasty": "清",
    "content": [
      "春花落尽鸟空啼，春水东流人向西。",
      "有梦常依桃叶渡，寄书应到碧云溪。"
    ]
  },
  {
    "id": "adcfe4db684d9ac7641b505b95737628",
    "title": "春兴",
    "authorName": "王宏撰",
    "authorId": "adcfe4db684d9ac7d1457b72d1457b72",
    "dynasty": "清",
    "content": [
      "海云遥接赤城霞，春满平原百万家。",
      "珍重晓来风起处，莫教吹落玉兰花。"
    ]
  },
  {
    "id": "adcfe4db684d9ac7641b505be7164b23",
    "title": "春兴",
    "authorName": "王宏撰",
    "authorId": "adcfe4db684d9ac7d1457b72d1457b72",
    "dynasty": "清",
    "content": [
      "晴和天气看花来，踏遍山阿与水隈。",
      "可信春风惬幽兴，红红白白一齐开。"
    ]
  },
  {
    "id": "adcfe4db684d9ac7641b505b97367f2b",
    "title": "春兴",
    "authorName": "王宏撰",
    "authorId": "adcfe4db684d9ac7d1457b72d1457b72",
    "dynasty": "清",
    "content": [
      "一壶春酒正堪携，云满前山花满溪。",
      "日暮醉眠芳草地，数声啼鸟过桥西。"
    ]
  },
  {
    "id": "adcfe4db684d9ac7641b505b4a3034b9",
    "title": "春兴",
    "authorName": "王宏撰",
    "authorId": "adcfe4db684d9ac7d1457b72d1457b72",
    "dynasty": "清",
    "content": [
      "杏树成林花不同，开时分有浅深红。",
      "娇容应自夸三妙，结子还须让海东。"
    ]
  },
  {
    "id": "adcfe4db684d9ac75a75e2f252c78b26",
    "title": "题詹鹳村寻山图",
    "authorName": "王宏撰",
    "authorId": "adcfe4db684d9ac7d1457b72d1457b72",
    "dynasty": "清",
    "content": [
      "飞泉泻逸峰，翠筱疏白石。",
      "脱帻信幽步，谽谺罕人迹。",
      "亭亭冰雪姿，容与忘晨夕。",
      "宗炳卧游者，幼舆丘壑客。",
      "停云静无声，归鸟亦敛翮。",
      "栖托正复好，薄荣罢行役。",
      "琴樽应有娱，更卜何处宅。"
    ]
  },
  {
    "id": "adcfe4db6880dc24ca349501870a4176",
    "title": "访端木子彝舍人",
    "authorName": "潘曾莹",
    "authorId": "adcfe4db6880dc24d1457b72d1457b72",
    "dynasty": "清",
    "content": [
      "官冷诗情澹，心间道味长。",
      "午蜂喧隔院，孤鹤立斜阳。",
      "松叶堆茶灶，藤花点石床。",
      "尘缨欣暂濯，幽绝似沧浪。"
    ]
  },
  {
    "id": "adcfe4db6880dc2489a36dc9bb5fd847",
    "title": "秋夜怀程序伯茂才赋此奉寄并索画",
    "authorName": "潘曾莹",
    "authorId": "adcfe4db6880dc24d1457b72d1457b72",
    "dynasty": "清",
    "content": [
      "竹翠捎窗露气清，鸥波一片照人明。",
      "听风听水寻常事，要向秋堂画月声。"
    ]
  },
  {
    "id": "adcfe4db6880dc2489a36dc9fe0624f5",
    "title": "秋夜怀程序伯茂才赋此奉寄并索画",
    "authorName": "潘曾莹",
    "authorId": "adcfe4db6880dc24d1457b72d1457b72",
    "dynasty": "清",
    "content": [
      "玉堂清冷不成眠，却忆芦埼系钓船。",
      "篷背萧萧洒秋雪，画中著我白鸥边。"
    ]
  },
  {
    "id": "adcfe4db6880dc24eea803408807fd32",
    "title": "万寿寺",
    "authorName": "潘曾莹",
    "authorId": "adcfe4db6880dc24d1457b72d1457b72",
    "dynasty": "清",
    "content": [
      "门外即西山，山势莽回互。",
      "门内尽奇石，石气积云雾。",
      "遥青与近绿，朝暮各殊趣。",
      "坐卧于其间，割然得奇悟。",
      "谡谡松风来，天籁此中度。",
      "据石看青山，遐情引烟素。"
    ]
  },
  {
    "id": "adcfe4db6880dc2460c823591d6803c6",
    "title": "甘草湖",
    "authorName": "潘曾莹",
    "authorId": "adcfe4db6880dc24d1457b72d1457b72",
    "dynasty": "清",
    "content": [
      "晓来雨初霁，清气满寥泬。",
      "湍流汩汩鸣，秋声动岩穴。",
      "舟行明镜中，湖光映清澈。",
      "云影时低昂，烟痕乍明灭。",
      "缘堤丛苇生，风来语骚屑。",
      "白鹭忽飞来，毛羽何皎洁。",
      "却于万绿中，洒此一点雪。",
      "我欲图水村，画意不可说。"
    ]
  },
  {
    "id": "adcfe4db6880dc24d0b8e3899b7935e7",
    "title": "绿萝山",
    "authorName": "潘曾莹",
    "authorId": "adcfe4db6880dc24d1457b72d1457b72",
    "dynasty": "清",
    "content": [
      "山行极幽邃，藤萝垂绝壁。",
      "一径夹松篁，苍翠纷相积。",
      "蒙蒙万绿中，时露片云白。",
      "云又化为烟，缥缈成一碧。",
      "石磴循萦纡，定有仙人宅。",
      "不觉逸兴飞，对此欲岸帻。"
    ]
  },
  {
    "id": "adcfe4db6880dc24413ddccd587c5994",
    "title": "玉虹桥",
    "authorName": "潘曾莹",
    "authorId": "adcfe4db6880dc24d1457b72d1457b72",
    "dynasty": "清",
    "content": [
      "泉声何砰訇，石骨自坚瘦。",
      "泉飞石亦飞，直挟风雨斗。",
      "石劲不能敌，云根穿欲透。",
      "长桥亘如虹，雪浪喷岩岫。",
      "作势腾白龙，余音震飞狖。",
      "何人劈双峡，注此一线溜。",
      "幻作千百折，恍觉波涛骤。",
      "停鞭一延伫，奇景实罕觏。",
      "阴寒逼毛发，对此不敢漱。"
    ]
  },
  {
    "id": "adcfe4db6880dc248470e0f2d7979354",
    "title": "虎山桥",
    "authorName": "潘曾莹",
    "authorId": "adcfe4db6880dc24d1457b72d1457b72",
    "dynasty": "清",
    "content": [
      "邓尉多名山，奇秀自兹始。",
      "彩虹映中流，浩渺不知里。",
      "红叶残霞明，青芦晚风起。",
      "徘徊月初出，长空净如洗。",
      "桥头倚横笛，清兴曷云已。",
      "双崦一镜中，空明有如此。",
      "月气不在天，冥冥化为水。"
    ]
  },
  {
    "id": "adcfe4db6880dc24cc3c3ae02a77d265",
    "title": "茶磨山",
    "authorName": "潘曾莹",
    "authorId": "adcfe4db6880dc24d1457b72d1457b72",
    "dynasty": "清",
    "content": [
      "系缆行春桥，策杖茶磨岭。",
      "烟鬟浸湖渌，开奁晓妆靓。",
      "飞鸟没何处，了了见帆影。",
      "秀色接楞伽，窅然异尘境。",
      "杂花不知名，香气幽且静。",
      "微风淡疏襟，斜阳恋余景。",
      "徘徊松桂阴，翠泼秋衫冷。"
    ]
  },
  {
    "id": "adcfe4db68824a99cbb2751612e3917a",
    "title": "赠何从之",
    "authorName": "张江",
    "authorId": "adcfe4db68824a99d1457b72d1457b72",
    "dynasty": "清",
    "content": [
      "白驹苍狗两茫茫，吹笛沧洲六十霜。",
      "老去伏生双鬓短，饥来臣朔一身长。",
      "青镫尽夜偿文债，补被谁家稳睡乡。",
      "莫叹故园松菊冷，袁安曾耐雪中僵。"
    ]
  },
  {
    "id": "adcfe4db689d68efa153d1e49f2ae4bf",
    "title": "寄衣篇",
    "authorName": "张作楠",
    "authorId": "adcfe4db689d68efd1457b724496bf24",
    "dynasty": "清",
    "content": [
      "虫唧唧，催刀尺。念游子，泪沾臆。冬成衣，寄北平，北平风高妾心惊。",
      "念我夫子久作客，日日计归程。再拜告丈人，为我寄衣到塞北。",
      "岁岁寄衣，不见夫归。不见夫归心恻恻。一在南，一在北，使妾长相忆。",
      "丈人将衣去，归客将书来。读未数行，举家悲哀。夫子有遗言，言寄妻若子。",
      "远客二十年，财亡身又兀。我病尔不知时，我死尔不知日。",
      "尔饥尔寒谁视尔，与尔永诀凭片纸。萋若子，顿足号且呼，不见故夫，但见手书。",
      "持书于邑，肝肠断绝。尔病我不知时，尔死我不知日。",
      "使我夫妻父子，不得永诀。妻哭夫兮，子哭父。母哭儿孤，儿哭母苦。",
      "三千里外雪霏霏，谁收尔骨归黄土。"
    ]
  },
  {
    "id": "adcfe4db68a55315d8442643f1d1531d",
    "title": "得恭甫杭州书",
    "authorName": "谢震",
    "authorId": "adcfe4db68a553158698ff9290e13578",
    "dynasty": "清",
    "content": [
      "接来三月上旬书，读罢新诗感有余。",
      "《盐铁》漫听桓氏论，《治安》群笑贾生疏。",
      "参军蛮府嘲鸲鹆，措大荆州贱鲫鱼。",
      "壮志销沈只如此，相看白发己盈疏。"
    ]
  },
  {
    "id": "adcfe4db68a553159c44705ead9f7d3a",
    "title": "蹉跎",
    "authorName": "谢震",
    "authorId": "adcfe4db68a553158698ff9290e13578",
    "dynasty": "清",
    "content": [
      "赵北燕南辙几过，驹光马迹老蹉跎。",
      "羁愁中酒绵三月，草色随春入九河。",
      "阶下簸钱工姹女，堂前挟瑟艳秦娥。",
      "风情已作萧郎减，目极寒空自浩歌。"
    ]
  },
  {
    "id": "adcfe4db68a5531553fe60f2a8b4c1fd",
    "title": "仙霞关用周栎园先生韵其二",
    "authorName": "谢震",
    "authorId": "adcfe4db68a553158698ff9290e13578",
    "dynasty": "清",
    "content": [
      "关门凭眺蹑危途，怀古深嗟大厦扶。",
      "一旅亲提空忆李，三藩潜构实通吴。",
      "清江卷甲军飞迅，步障徵歌事有无。",
      "欲问兴亡旧时迹，夕阳惟对戍楼孤。"
    ]
  },
  {
    "id": "adcfe4db68a5531553fe60f2a54cb298",
    "title": "仙霞关用周栎园先生韵其二",
    "authorName": "谢震",
    "authorId": "adcfe4db68a553158698ff9290e13578",
    "dynasty": "清",
    "content": [
      "参差旗势万峰长，拟似孤云两角张。",
      "山骨锤幽窥石炭，瓜皮驶溜落松香。",
      "树间人语传空际，烟外钟声出上方。",
      "到此俗怀都涤尽，尘缨那用濯沧浪。"
    ]
  },
  {
    "id": "adcfe4db68a5531553fe60f296ccae71",
    "title": "仙霞关用周栎园先生韵其二",
    "authorName": "谢震",
    "authorId": "adcfe4db68a553158698ff9290e13578",
    "dynasty": "清",
    "content": [
      "南山雨气北山通，薄霭孤村霁色昽。",
      "瓮霤窥天烟补隙，笕泉蓦涧木刳中。",
      "云根漏日前峰幻，磴脊缘霄左担工。",
      "剩有琴书余一束，年年泥爪认飞鸿。"
    ]
  },
  {
    "id": "adcfe4db68a55315e04c4d24398ccf80",
    "title": "登凌霄台",
    "authorName": "谢震",
    "authorId": "adcfe4db68a553158698ff9290e13578",
    "dynasty": "清",
    "content": [
      "中夜清兴发，探幽散尘悃。",
      "本与青山邻，况兹良朋绻。",
      "褰裳蹑危梯，侧身陟层巘。",
      "苔滑露下深，天高云去远。",
      "俯首眺南溟，浪阔鱼龙偃。",
      "万古长鸿蒙，凭谁问混沌。",
      "松风飒然至，众窍相往返。",
      "平野驱波涛，群山奔蜒蜿。",
      "震眩不可留，爽籁吹下坂。",
      "携手歌归来，柴门月色晚。"
    ]
  },
  {
    "id": "adcfe4db68a553154a29777cb613d430",
    "title": "核桃店早行",
    "authorName": "谢震",
    "authorId": "adcfe4db68a553158698ff9290e13578",
    "dynasty": "清",
    "content": [
      "秋风客子忙何太，孤馆残镫悄无赖。",
      "疲驴龁草吻有声，饥鼠拱镫眼全眯。",
      "京华年少多冠盖，中原匏落空尘壒。",
      "寒霜照影束衣带，残星坠水踏清濑。",
      "月黑深林鬼语悲，泥蟠石磴虎迹大。",
      "时惊短褐树丫挂，偏留余寐马头磕。",
      "运舛惟愁尘世隘，途穷早视死生泰。",
      "茅柴村店试浇春，初阳一线寒山外。"
    ]
  },
  {
    "id": "adcfe4db68a553154bdd62956aa413b9",
    "title": "酬汪仪曹",
    "authorName": "谢震",
    "authorId": "adcfe4db68a553158698ff9290e13578",
    "dynasty": "清",
    "content": [
      "炎曦正尔忧蕴隆，祝融忽逊玄冥功。太行剑脊溢天外，银山倒压鼋鼍宫。",
      "阳侯夺国窜东海，螭象无主奔狂踪。新鬼旧鬼聚市哭，南村北村孤桑空。",
      "先声鼓气吼屏翳，烈焰助势烧丰隆。我时隐几愁阢，惟恐倚杵倾苍穹。",
      "锐斋先生有道者，长安索米嗟几穷。灶突不墨墨衫袖，庖辉无肉肉鱼虫。",
      "奔走蟫蠹伺虎豕，被服孔郑餐欧庸。况此天公恶作剧，屋漏灌顶泥搏胸。",
      "妻孥啼号交遍谪，心知理屈应以聋。自诩此秘世莫晓，远示好友邮之通。",
      "我较先生更长策，趋避早越蓬莱东。日长岂得免诟詈，马耳自不谋东风。",
      "先生官职稷嗣君，先生经术骭子弓。贤豪尚苦旦夕供，何况担簦负笈从经蒙。",
      "作诗藉答聊一哄，平原霞尾倒景猎猎摇深红。"
    ]
  },
  {
    "id": "adcfe4db68a55315fd73f4e1937ca0ba",
    "title": "渔梁怀古",
    "authorName": "谢震",
    "authorId": "adcfe4db68a553158698ff9290e13578",
    "dynasty": "清",
    "content": [
      "四山合沓青巑岏，清溪一线流潺湲。战场中开五千步，蕲王曾此枭凶顽。",
      "呜呼靖康之耻胡可舍，大宝窃据侪元奸。禁苑锢闭理亦得，尚恨南内非天山。",
      "谁遣女将军，而达孟家蝉。临安城夜缒，瓜步江朝沿。",
      "一日三百三日千，江淮义旅浃旬集，铁券迫赐徒尔然。",
      "苗刘授首愤已雪，子雩议废宁非颠。古云孝薄厚于慈，今看慈薄孝可知。",
      "黄龙痛饮已触忌，建储之请胡为乎。格天阁中片纸出，夜半真堕长城师。",
      "清凉居士早知此，驴背青山看湖水。背嵬军散事无成，老卒看花叹晨起。"
    ]
  },
  {
    "id": "adcfe4db68a55315563022b8d9e13497",
    "title": "仙霞关用周栎园先生韵其一",
    "authorName": "谢震",
    "authorId": "adcfe4db68a553158698ff9290e13578",
    "dynasty": "清",
    "content": [
      "窄径盘纡入乱峰，翠微深锁碧芙蓉。",
      "松关束隘风争卷，溪涨摧轮水废春。",
      "红叶煎茶供客话，绿筠书字记游踪。",
      "年来倦甚东西路，惟有看山眼未慵。"
    ]
  },
  {
    "id": "adcfe4db68adb9ee748a6d0272ba3b58",
    "title": "和叔平病中见忆",
    "authorName": "于荫霖",
    "authorId": "adcfe4db68adb9eed7657583c91591a8",
    "dynasty": "清",
    "content": [
      "驱车城东隅，访我幽人居。",
      "忆昔共君话，胜读十年书。",
      "别来未两月，相见讶清癯。",
      "君病身未健，我学愧多疏。",
      "仰视日移晷，清谈良足娱。"
    ]
  },
  {
    "id": "adcfe4db68adb9ee748a6d02fb605c71",
    "title": "和叔平病中见忆",
    "authorName": "于荫霖",
    "authorId": "adcfe4db68adb9eed7657583c91591a8",
    "dynasty": "清",
    "content": [
      "徐徐清风襟，皎皎明月烛。",
      "羡君修晨昏，萱堂延百福。",
      "我登高贤庭，滫瀡闻香馥。",
      "无官孰羁身，有书足饱腹。",
      "此乐傲三公，可以怡幽独。",
      "时来听足音，开径延修竹。"
    ]
  },
  {
    "id": "adcfe4db68b018a2b61476e63cb782cd",
    "title": "送王书臣佥宪之岭南",
    "authorName": "曹庭枢",
    "authorId": "adcfe4db68b018a2d1457b72d1457b72",
    "dynasty": "清",
    "content": [
      "鬖鬖细柳绿垂堤，二月东风送马蹄。",
      "君过岭南春正好，蛮花万树鹧鸪啼。"
    ]
  },
  {
    "id": "adcfe4db68b018a2116257fd8d9a332c",
    "title": "钱唐相国分饷上赐郑宅茶寄奉老母",
    "authorName": "曹庭枢",
    "authorId": "adcfe4db68b018a2d1457b72d1457b72",
    "dynasty": "清",
    "content": [
      "谷雨新晴后，头纲驿递初。",
      "绿挼双掌细，香迸一旗舒。",
      "玉盎梅花喷，银瓶薤叶储。",
      "赐先黄阁老，波及大君余。",
      "竹里泉声沸，窗间午睡徐。",
      "当筵思笋蕨，奉母忆篮舆。",
      "旅食经年别，平安数寄书。",
      "缄题将远问，藉以慰门闾。"
    ]
  },
  {
    "id": "adcfe4db68b018a2dbc93e68265cc1d7",
    "title": "大雾自东阿晓发",
    "authorName": "曹庭枢",
    "authorId": "adcfe4db68b018a2d1457b72d1457b72",
    "dynasty": "清",
    "content": [
      "客梦唤不醒，晨鸡啼喔喔。",
      "仆夫戒征车，琅琅振霜铎。",
      "明星犹荧煌，轮蹄已纷错。",
      "山行忽迷道，曀气喷岚毒。",
      "窈郁遮树林，浸淫罩城郭。",
      "昏昏阴髳卷，荡荡云海浊。",
      "眯空吹若沙，湿衣细如霂。",
      "东方忽瞳昽，银山揭赪玉。",
      "须臾荡晴空，豁视爽心目。",
      "迤逦投前村，川原寄遐瞩。"
    ]
  },
  {
    "id": "adcfe4db68b018a275355526bb08c83d",
    "title": "立春日对雪独坐有怀大兄",
    "authorName": "曹庭枢",
    "authorId": "adcfe4db68b018a2d1457b72d1457b72",
    "dynasty": "清",
    "content": [
      "天低泱漭云模糊，冻鸦哑哑城头呼。",
      "雪花纷落太于掌，凝矑激射清冰壶。",
      "梅花不见冒春雪，但见老树撑庭隅。",
      "碎琼细著苔点密，裂玉蟠作虬枝枯。",
      "泠然直洗肝胆洁，悄焉不觉形神孤。",
      "忆我别家九月九，至今三饮屠苏酒。",
      "前年风雪送兄归，冲寒愁折芦沟柳。",
      "南来飞雁犹呼偶，何日行随坐相守。",
      "思兄此日北堂前，独献春盘剪春韭。"
    ]
  },
  {
    "id": "adcfe4db68b5bf68878a7b43b517e398",
    "title": "晓行过湖桥",
    "authorName": "赵石",
    "authorId": "adcfe4db68b5bf68d1457b72d1457b72",
    "dynasty": "清",
    "content": [
      "湖光晃荡月朦胧，一棹冲寒破碧空。",
      "荻港叉鱼残夜火，篷窗散发晓天风。",
      "晨星隐落银河淡，归思欣添旭日红。",
      "细计邮程乡井近，喜看乌目在云中。"
    ]
  },
  {
    "id": "adcfe4db68bb98697321146b6f5b0584",
    "title": "渔洋先生过谢公村赠方山比部次韵",
    "authorName": "孙勷",
    "authorId": "adcfe4db68bb9869d1457b72d1457b72",
    "dynasty": "清",
    "content": [
      "苍凉九龙口，寂历谢公村。",
      "春水空浮岸，风帆不到门。",
      "谁令问津客，闲访武陵源。",
      "相见头俱白，心期那复论。"
    ]
  },
  {
    "id": "adcfe4db68beb8f68547dd081a2abb85",
    "title": "知扩轩间眺",
    "authorName": "汤准",
    "authorId": "adcfe4db68beb8f6647c722bc4492cbe",
    "dynasty": "清",
    "content": [
      "知扩轩头少往还，登台纵目足怡颜。",
      "池边垂柳偏宜月，墙外高城可当山。",
      "梦里身名终是幻，壶中天地本常间。",
      "自无俗客来幽径，何事呼童日掩关。"
    ]
  },
  {
    "id": "adcfe4db68c992ab41b140e64f53a8be",
    "title": "过旧村将移居",
    "authorName": "熊正笏",
    "authorId": "adcfe4db68c992abd1457b72d1457b72",
    "dynasty": "清",
    "content": [
      "松竹依然覆短墙，疏篱土锉旧风光。",
      "时平莫问逃秦路，岁俭还余辟谷方。",
      "万卷诗书销岁月，百年经济付耕桑。",
      "隆中谁解吟《梁父》，秋水蒹葭正淼茫。"
    ]
  },
  {
    "id": "adcfe4db68d1c9c33ed9e307426abe26",
    "title": "玉带生歌奉和漫堂先生",
    "authorName": "吴士玉",
    "authorId": "adcfe4db68d1c9c3d1457b724fa53be9",
    "dynasty": "清",
    "content": [
      "中丞好古摅幽情，示我宝砚光晶莹。紫衣通身腰横白，云是景炎故物玉带生。",
      "曾游铁门翻白雪，向陪皋羽号冬青。结契最是文山早，挥洒神笔凌霄峥。",
      "铭锡贯珠四十四，至今的皪炳日星。棐几摩挲追往事，感概郁律何能平。",
      "或言信国当年初射策，生也即随顾盼趋承明。万言一扫尽龟鉴，铁肝石胆生风棱。",
      "转瞬烟尘昏澒洞，生同颠隮哀零丁。丹心磨砺句不灭，正气磅礴歌吞声。",
      "天崩地塌壮士死，但闻西台击竹风悲鸣。可怜宋社沦海水，片石乃有神灵凭。",
      "鼎迁者三载五百，贞质不毁堪嗟矜。英英紫玉晕痕透，有如白虹贯日昭精诚。",
      "仰止孔石陋桑铁，笛管之族岂其朋。焦氏秋况出奸相，苏粪那混申椒馨。",
      "彼哉客寮并数七，嘈杂非偶徒虚名。岂如我公位置肃，左图右史笺遗经。",
      "濡翰端可斡元化，作歌雅欲亲典型。公歌突过玉笥作，为生写真垂千龄。"
    ]
  },
  {
    "id": "adcfe4db68d1c9c352c01effefe9df36",
    "title": "石屏歌为商丘先生作",
    "authorName": "吴士玉",
    "authorId": "adcfe4db68d1c9c3d1457b724fa53be9",
    "dynasty": "清",
    "content": [
      "群峰奔云涌座隅，下有烟艇浮江湖。是何淋漓足元气，得非米家海岳图。",
      "细看乃是浑成一片石，天然妙迹非人摹。昔闻巧匠斫山骨，未闻山水粉绘生石肤。",
      "若云造物作狡狯，却愁混沌凿死将何如。万里烟云藏咫尺，壁开天地超寰区。",
      "渔舟个个齐荡桨，烟波云岫聊相娱。我思米颠工画兼嗜石，整冠再拜以丈呼。",
      "石之嶙峋足以壮笔势，画之奔峭与石争盘纡。石癖画巧两不灭，画留石上永永成形模。",
      "君不见欧公当年石月屏，子美放歌穷虚无。又不见孤松溟蒙石屏上，子瞻长句搜根株。",
      "今公兹屏亦奇绝，愧无大手如两苏。"
    ]
  },
  {
    "id": "adcfe4db68d1c9c3c8ff4700b959723d",
    "title": "上韬光望钱唐江",
    "authorName": "吴士玉",
    "authorId": "adcfe4db68d1c9c3d1457b724fa53be9",
    "dynasty": "清",
    "content": [
      "拔云缘危磴，邈若陵风飞。",
      "回首失绀宇，耸身但翠微。",
      "连天起古烟，万竹相因依。",
      "碧色望不尽，步步娱清晖。",
      "绝境天可扪，訇然开岩扉。",
      "遂登缥缈楼，浩歌纵遐睎。",
      "江光摇空阔，潮势吹裳衣。",
      "精神忽飞扬，八极从指挥。"
    ]
  },
  {
    "id": "adcfe4db68d522496db63d1bc9d40d0e",
    "title": "曹仁宪谨荣寿",
    "authorName": "魏瑩",
    "authorId": "adcfe4db68d52249d1457b72d1457b72",
    "dynasty": "清",
    "content": [
      "夫子由来岳降生，盛称官长是神明。",
      "四郊雨足亭徵喜，五载冰心水比清。",
      "菊逸芳流秋节晚，棠甘芾逐岁华荣。",
      "海东士女金思铸，万古千秋不朽名。"
    ]
  },
  {
    "id": "adcfe4db68d522496db63d1b0ddb481a",
    "title": "曹仁宪谨荣寿",
    "authorName": "魏瑩",
    "authorId": "adcfe4db68d52249d1457b72d1457b72",
    "dynasty": "清",
    "content": [
      "士中名吏学中贤，经济文章尽可传。",
      "昔日桂香标第一，今朝桃实庆三千。",
      "赓诗人是金兰集，祝寿班同玉笋联。",
      "我也有心齐献颂，雕虫小技愧成篇。"
    ]
  },
  {
    "id": "adcfe4db68d52a32f30ce9739fafb871",
    "title": "过黄州阻雪",
    "authorName": "吴宗丰",
    "authorId": "adcfe4db68d52a32d1457b72d1457b72",
    "dynasty": "清",
    "content": [
      "晓对篷窗隙，披襟问旅程。",
      "开帆人语静，骤雨浪花平。",
      "远岫凝寒翠，低云傍水行。",
      "江村逢腊日，顿令客心惊。"
    ]
  },
  {
    "id": "adcfe4db68d7c186bd594f41160e3d1b",
    "title": "戏简族子葆元",
    "authorName": "彭绩",
    "authorId": "adcfe4db68d7c1866e62a992393c55ae",
    "dynasty": "清",
    "content": [
      "观君如有得，意色尚孩重。",
      "身隐南园内，家贫五字中。",
      "新年从幼识，旧姓此生同。",
      "何不时来过，门前道路通。"
    ]
  },
  {
    "id": "adcfe4db68d7c18699ca500866323889",
    "title": "虎丘暮归",
    "authorName": "彭绩",
    "authorId": "adcfe4db68d7c1866e62a992393c55ae",
    "dynasty": "清",
    "content": [
      "林壑忽焉暝，归心鸟共飞。",
      "日将万景落，云载一峰归。",
      "入市乱镫照，前村驱犊稀。",
      "行行蓬屋近，草露晃秋衣。"
    ]
  },
  {
    "id": "adcfe4db68d7c186bfd8a40b1cb6a01b",
    "title": "幽兴贻任文田",
    "authorName": "彭绩",
    "authorId": "adcfe4db68d7c1866e62a992393c55ae",
    "dynasty": "清",
    "content": [
      "清钟动幽兴，日暮薜衣寒。",
      "寂寂入松路，遥遥分翠峦。",
      "白云茅屋润，黄叶野秋乾。",
      "想见高人坐，孤琴时一弹。"
    ]
  },
  {
    "id": "adcfe4db68d7c186a51b477327e618ae",
    "title": "登灵岩",
    "authorName": "彭绩",
    "authorId": "adcfe4db68d7c1866e62a992393c55ae",
    "dynasty": "清",
    "content": [
      "秋殿闭空香，天风吹高岭。",
      "身立松景寒，目荡湖光冷。"
    ]
  },
  {
    "id": "adcfe4db68d7c18646df085e161d6a2e",
    "title": "步月",
    "authorName": "彭绩",
    "authorId": "adcfe4db68d7c1866e62a992393c55ae",
    "dynasty": "清",
    "content": [
      "碎碎北飞雪欲尽，完完东上月无群。",
      "独来清野遥然步，万景千声一见闻。"
    ]
  },
  {
    "id": "adcfe4db68d7c186080e832ac789106f",
    "title": "桃花源诗",
    "authorName": "彭绩",
    "authorId": "adcfe4db68d7c1866e62a992393c55ae",
    "dynasty": "清",
    "content": [
      "秦帝控长驾，略地到天边。",
      "侈心日以广，惟寿非力延。",
      "楼船载徐市，海岛寻神仙。",
      "神仙何茫茫，使者亦不旋。",
      "岂知寰区内，乃有桃花源。",
      "桃源独无依，自在如云烟。",
      "花开始皇时，水流太元间。",
      "耆稚皆欢喜，世世还复然。",
      "何人此问津，作记世共传。"
    ]
  },
  {
    "id": "adcfe4db68d7c1861cfa4835c458a0dd",
    "title": "晓霁",
    "authorName": "彭绩",
    "authorId": "adcfe4db68d7c1866e62a992393c55ae",
    "dynasty": "清",
    "content": [
      "清风散涔云，初日照高树。",
      "残花石上委，微溜田间注。",
      "人语杂禽言，一帆开野渡。"
    ]
  },
  {
    "id": "adcfe4db68d7c186fc01cc45c10240bf",
    "title": "梦游山泽间得照水景不干句既寤为赋是诗",
    "authorName": "彭绩",
    "authorId": "adcfe4db68d7c1866e62a992393c55ae",
    "dynasty": "清",
    "content": [
      "绝境所未到，魂梦来盘桓。",
      "当风形易脆，照水景不干。",
      "草芽出春气，松荫生暮寒。",
      "言咏坐盘石，泠泠古琴弹。",
      "方欣隔嚣滓，寐觉为感叹。",
      "誓将山泽处，州府不来还。"
    ]
  },
  {
    "id": "adcfe4db68d7c18652ac2df0a11c8836",
    "title": "停云四章赠允初",
    "authorName": "彭绩",
    "authorId": "adcfe4db68d7c1866e62a992393c55ae",
    "dynasty": "清",
    "content": [
      "霭霭停云，悠悠我思。",
      "袭我春服，好风时吹。",
      "我征聿至，乃入园扉。",
      "鸟鸣嘉木，鱼跃清池。",
      "其物欣欣，其人在斯。",
      "我息其庐，话言《诗》《书》。",
      "寒葵载刈，旨酒盈壶。",
      "以觞以咏，其乐于于。",
      "凄凄风雨，笥衣授余。",
      "乃空汝床，曰安我居。",
      "飘风及雨，诘旦乃已。",
      "我晨斯兴，于阁间止。",
      "阅彼南亩，实活我士。",
      "和泽之降，河水弥弥。",
      "息彼黄牛，我心之喜。",
      "庭列松篁，日翳轩窗。",
      "有鸟于飞，好音旁皇。",
      "薄言旋反，寻乐未央。",
      "嘉子栖迟，好学无荒。",
      "问我瑶华，心焉弗忘。"
    ]
  },
  {
    "id": "adcfe4db68f3ec910023783b379fb807",
    "title": "题蕖仙将军画卷",
    "authorName": "钱棨",
    "authorId": "adcfe4db68f3ec91d1457b720533a888",
    "dynasty": "清",
    "content": [
      "芙蓉城主旧时情，石室桃花梦未成。",
      "仙佛至今真不灭，英雄从古愧徒生。",
      "满庭香雨拈金粟，一枕松风听玉笙。",
      "拟约山中同采药，韩康何必为逃名。"
    ]
  },
  {
    "id": "adcfe4db68f3ec91e7c83f4fb777ab49",
    "title": "题诒晋斋画梅册子",
    "authorName": "钱棨",
    "authorId": "adcfe4db68f3ec91d1457b720533a888",
    "dynasty": "清",
    "content": [
      "记曾踏雪铜坑路，初月昏黄旧崦西。",
      "醉眼倦开香似海，春风才到玉成蹊。",
      "一枝影杂檀栾好，片石寒生烟霭低。",
      "今日画图重省识，江乡宛转梦凄迷。"
    ]
  },
  {
    "id": "adcfe4db68f3ec915423fbbd5a1b46e3",
    "title": "淮南秋兴",
    "authorName": "钱棨",
    "authorId": "adcfe4db68f3ec91d1457b720533a888",
    "dynasty": "清",
    "content": [
      "天末凉风啸九秋，桂香吹落小山头。",
      "淮南有客闻吟树，江北何人独倚楼。",
      "樽酒漫招六从事，剑光欲动五诸侯。",
      "却思牛渚虚高会，画舫银镫梦旧游。"
    ]
  },
  {
    "id": "adcfe4db68f3ec915423fbbd3c57c4ae",
    "title": "淮南秋兴",
    "authorName": "钱棨",
    "authorId": "adcfe4db68f3ec91d1457b720533a888",
    "dynasty": "清",
    "content": [
      "幂䍥庭阴午不收，最宜高处豁双眸。",
      "江涛直下枚乘笔，乡思初生张翰舟。",
      "桐叶雨疏人静夜，荻花风起雁来秋。",
      "何当博望同移棹，倒引星河足底流。"
    ]
  },
  {
    "id": "adcfe4db68f3ec914f390f71a0fbd2a5",
    "title": "铁笛歌",
    "authorName": "钱棨",
    "authorId": "adcfe4db68f3ec91d1457b720533a888",
    "dynasty": "清",
    "content": [
      "会稽诗老侪虞揭，乐府歌成声激烈。",
      "卷衣甲帐月华凉，照彻寒筒寸迸裂。",
      "传闻缑氏冶师名，范出玲珑土花缬。",
      "季长才调广平心，留响人间肯磨灭。",
      "跌宕词场檀板随，洞庭波阔龙吟咽。",
      "玉山再访草堂空，谁识江南又一铁。",
      "况是仙踪林壑稀，冻云穿破今歇绝。",
      "我朝元音虡业设，乐章曾补工尺缺。",
      "九天不按霓裳声，无人会傍宫墙窃。",
      "此器何来三弄称，冰霜迎面频击节。",
      "合趁天风一擪回，琼花片片飞如雪。",
      "从此柯亭制更精，米家书画船中列。",
      "玉箫金管莫轻吹，输与清商起岩穴。"
    ]
  },
  {
    "id": "adcfe4db68f6b6ed25b2014886239c29",
    "title": "答关茂才子璿",
    "authorName": "光鹫",
    "authorId": "adcfe4db68f6b6edd1457b72d1457b72",
    "dynasty": "清",
    "content": [
      "之子信殊众，飘飘琼树枝。",
      "相逢端水上，不觉还山迟。",
      "独鹤下高树，怒蛙喧一池。",
      "嚣尘满天地，何处可扬眉。"
    ]
  },
  {
    "id": "adcfe4db68f6b6ed25b20148a9591af3",
    "title": "答关茂才子璿",
    "authorName": "光鹫",
    "authorId": "adcfe4db68f6b6edd1457b72d1457b72",
    "dynasty": "清",
    "content": [
      "峡江如净练，明月近中秋。",
      "舍此不肯住，无人堪与游。",
      "遣愁凭笔研，借梦宿渔舟。",
      "梦起各挥手，白云天际头。"
    ]
  },
  {
    "id": "adcfe4db68f6b6ed496651a1325e1b30",
    "title": "送智峰禅者还丹霞",
    "authorName": "光鹫",
    "authorId": "adcfe4db68f6b6edd1457b72d1457b72",
    "dynasty": "清",
    "content": [
      "年来慧命似悬丝，鼠啮枯藤信可悲。",
      "老我无缘方退院，怜君有志乃工诗。",
      "相逢不枉花前约，后会难寻石上期。",
      "想到丹霞冰欲泮，试看岩桂几生枝。"
    ]
  },
  {
    "id": "adcfe4db68f6b6ed0e780b8b12ef83b8",
    "title": "弹子矶其二",
    "authorName": "光鹫",
    "authorId": "adcfe4db68f6b6edd1457b72d1457b72",
    "dynasty": "清",
    "content": [
      "欲买丹青写十洲，谁知茎草即琼楼。",
      "真山真水无人量，笑煞当年顾虎头。"
    ]
  },
  {
    "id": "adcfe4db68fac480f8c9e571b3941855",
    "title": "梦中作",
    "authorName": "罗执桓",
    "authorId": "adcfe4db68fac480d1457b72d1457b72",
    "dynasty": "清",
    "content": [
      "买得扁舟便是家，一竿一网寄生涯。",
      "晚来独醉西风里，卧看芙蓉两岸花。"
    ]
  },
  {
    "id": "adcfe4db68fcee1a84b19beb619a8c3d",
    "title": "登盘山云罩寺",
    "authorName": "李孔昭",
    "authorId": "adcfe4db68fcee1ad1457b72d1457b72",
    "dynasty": "清",
    "content": [
      "绝顶盘空际，登攀近日华。",
      "一峰邻造化，四顾俯云霞。",
      "东海神仙宅，西山帝子家。",
      "连氛遮不见，予意满天涯。"
    ]
  },
  {
    "id": "adcfe4db68fcee1a858e85a88ed4590e",
    "title": "立春有感",
    "authorName": "李孔昭",
    "authorId": "adcfe4db68fcee1ad1457b72d1457b72",
    "dynasty": "清",
    "content": [
      "杀运正当三十载，东风暂送一年春。",
      "寒梅卧雪山中老，弱柳蒙尘路畔新。",
      "对酒依稀当日事，吟诗寥落故园人。",
      "阳和早入桃源去，我欲寻花急避秦。"
    ]
  },
  {
    "id": "adcfe4db68fcee1a482c786838e33f64",
    "title": "盘山李靖庵秋",
    "authorName": "李孔昭",
    "authorId": "adcfe4db68fcee1ad1457b72d1457b72",
    "dynasty": "清",
    "content": [
      "古刹高山秋早寒，幽居清景隔尘寰。",
      "天空野色连窗际，人尽风声在树间。",
      "片月独涵潭水净，万松长锁白云闲。",
      "静中禅客无闻见，嘹喨西风雁自还。"
    ]
  },
  {
    "id": "adcfe4db68fcee1ac3237df752a49e3c",
    "title": "遂情",
    "authorName": "李孔昭",
    "authorId": "adcfe4db68fcee1ad1457b72d1457b72",
    "dynasty": "清",
    "content": [
      "夙昔志旷间，奋毅脱俗累。",
      "日急食与眠，余若悉可已。",
      "淡极精神生，随意娱笔纸。",
      "当暑卧南轩，客至常不起。",
      "忘谢迎送失，坦然废冠履。",
      "扪心无是非，何暇计誉毁。",
      "白云上古来，就我行复止。",
      "好客懒贳酒，清谈顾移晷。",
      "留去皆自然，交情信如水。",
      "吾方学草木，委形阴阳里。",
      "傥人患我真，弃置同泥滓。"
    ]
  },
  {
    "id": "adcfe4db68fcee1a2fd8bc4f09d2b3f0",
    "title": "酬杜纯一年兄久别相见赠言",
    "authorName": "李孔昭",
    "authorId": "adcfe4db68fcee1ad1457b72d1457b72",
    "dynasty": "清",
    "content": [
      "宇内甚旷远，日月一何速。",
      "久别十余年，容颜易昔夙。",
      "把酒话浮沉，世事良反覆。",
      "感君云霄客，谆谆念朴𣙙。",
      "薄才安蹇劣，非能爱林麓。",
      "况值愁病侵，甘心学草木。",
      "所恃有故人，脱蓑方秉轴。",
      "立贤遍远迩，造我苍生福。",
      "四海息兵荒，野老乐耕读。",
      "转瞬功成时，偕手说蕉鹿。"
    ]
  },
  {
    "id": "adcfe4db68fcee1a395f1c433a08fff3",
    "title": "哭友人魏台司避乱山居遂亡",
    "authorName": "李孔昭",
    "authorId": "adcfe4db68fcee1ad1457b72d1457b72",
    "dynasty": "清",
    "content": [
      "蓟门英敏士，避世筑山阿。",
      "浩歌响林木，心气高嵯峨。",
      "坐待天地清，自恃发未皤。",
      "造化竟无情，贤豪如之何。",
      "是为志士师，猛省惧蹉跎。"
    ]
  },
  {
    "id": "adcfe4db68fcee1ae061ff16fec14986",
    "title": "泛舟夕阳",
    "authorName": "李孔昭",
    "authorId": "adcfe4db68fcee1ad1457b72d1457b72",
    "dynasty": "清",
    "content": [
      "水自孤竹来，积清不可易。",
      "循兹削岩侧，溪峰相配碧。",
      "逸者五六人，荡舟日之夕。",
      "怡然山水中，此身欲木石。",
      "动静悟天机，心歇悔形役。",
      "随兴坐矶岛，垂钓怀在昔。"
    ]
  },
  {
    "id": "adcfe4db690022d6a3420f106e883fc3",
    "title": "初冬",
    "authorName": "于熙学",
    "authorId": "adcfe4db690022d6d1457b72d1457b72",
    "dynasty": "清",
    "content": [
      "老屋三间向水开，野禾收尽又冬来。",
      "溪云酿雪浓兼雨，园树当风殷似雷。",
      "落雁声中沽酒去，寒山影里抱琴回。",
      "何人寂寞能相识，大半心情付早梅。"
    ]
  },
  {
    "id": "adcfe4db690a8fa9a2d6992052839dd0",
    "title": "即事",
    "authorName": "孙福清",
    "authorId": "adcfe4db690a8fa9d1457b72d1457b72",
    "dynasty": "清",
    "content": [
      "红尘一堕总茫茫，物我年来付两忘。",
      "漫向塞翁论得失，偶从詹尹问行藏。",
      "抟沙易幻人间世，点石难寻海上方。",
      "恩怨销除忧乐在，焚香夜夜礼空王。"
    ]
  },
  {
    "id": "adcfe4db690a8fa962eec35a87d8f00a",
    "title": "读夏子仪刺史爱日山房诗稿",
    "authorName": "孙福清",
    "authorId": "adcfe4db690a8fa9d1457b72d1457b72",
    "dynasty": "清",
    "content": [
      "忆昔君家全盛日，琴歌酒赋剧豪雄。",
      "一从乡里惊风鹤，几度关山感雪鸿。",
      "生死交情觞咏外，炎凉世态笑谈中。",
      "西湖久别应惆怅，我亦归心逐转篷。"
    ]
  },
  {
    "id": "adcfe4db690a8fa9892b93c4703c2c82",
    "title": "题瑞邸所藏宋文丞相蕉雨琴拓本",
    "authorName": "孙福清",
    "authorId": "adcfe4db690a8fa9d1457b72d1457b72",
    "dynasty": "清",
    "content": [
      "竹如意，击已碎。玉带生，交偏耐。《正气歌》成天地晦，半壁江山竟陆沈。",
      "千秋留得孤琴在，庐陵大节照青史，手抚冰弦泪如水。",
      "金瓯堕地缺不完，何况区区桐与梓。岂知忠愤所郁金石开，一弦一柱铿风雷。",
      "冬青树老天水黯，丰城宝气难终埋。移宫换羽惊弹指，流水高山有知己。",
      "遗响销沈六百年，一朝物色归藩邸。我观丞相琴，如见丞相心。",
      "西台恸哭故人远，东山丝竹君恩深。柴市风酸悲绝调，蕉窗雨急凄余音。",
      "七条飒飒森寒玉，古篆苍凉土花绿。谱出天风与海涛，哀音怨乱难终曲。",
      "只今声价重球琳，三尺焦桐抵万金。澹墨数行留粉壁，夜深仿佛听龙吟。"
    ]
  },
  {
    "id": "adcfe4db69103847e3ba7dd29f1cd4b5",
    "title": "莱芜道中",
    "authorName": "孙卓",
    "authorId": "adcfe4db69103847d1457b72d1457b72",
    "dynasty": "清",
    "content": [
      "崎岖历古道，踯躅背斜曛。",
      "水到莱芜合，山从岱岳分。",
      "崩岩留积雪，断壁入寒云。",
      "尘甑流风绝，谁歌范令君。"
    ]
  },
  {
    "id": "adcfe4db69103847970a38c8625c4ebe",
    "title": "秋夜过毗卢庵访阮于岳同学",
    "authorName": "孙卓",
    "authorId": "adcfe4db69103847d1457b72d1457b72",
    "dynasty": "清",
    "content": [
      "淡烟斜月惬幽寻，丛菊疏篁转径深。",
      "巷僻风镫悬竹户，夜寒霜磬落松林。",
      "闲收菰米同僧饭，坐拥琴书静客心。",
      "逆旅故人频契阔，旧游回首一沾襟。"
    ]
  },
  {
    "id": "adcfe4db6913dd36724d3b607b97be7c",
    "title": "偶见",
    "authorName": "蒙额图",
    "authorId": "adcfe4db6913dd36d1457b72d1457b72",
    "dynasty": "清",
    "content": [
      "唐家宫锦汉家环，上有冰纹古色寒。",
      "道是韩王孙子物，前年卖此度朝餐。"
    ]
  },
  {
    "id": "adcfe4db691a456c1aec732ff19b52e9",
    "title": "泊舟江浒",
    "authorName": "吴屯侯",
    "authorId": "adcfe4db691a456cd1457b72d1457b72",
    "dynasty": "清",
    "content": [
      "空江微月落，不寐露沾衣。",
      "独鹳当矶立，繁萤贴水飞。",
      "客怀秋更远，身计老多违。",
      "自愧非袁虎，高吟听者稀。"
    ]
  },
  {
    "id": "adcfe4db691a456c13d46d8344b50eac",
    "title": "舟泊龙江",
    "authorName": "吴屯侯",
    "authorId": "adcfe4db691a456cd1457b72d1457b72",
    "dynasty": "清",
    "content": [
      "飘泊终何事，征帆日趁流。",
      "鸟飞江驿暮，人到石城秋。",
      "市火浮孤棹，渔歌出远洲。",
      "停沽休借问，长记柳边楼。"
    ]
  },
  {
    "id": "adcfe4db691a456c025813182df3fc52",
    "title": "吴门送汾阳刘明府往宣州旧治",
    "authorName": "吴屯侯",
    "authorId": "adcfe4db691a456cd1457b72d1457b72",
    "dynasty": "清",
    "content": [
      "宦迹君何滞，他乡且作归。",
      "兵荒征路险，贫病别人稀。",
      "晚驿兼云宿，秋帆带叶飞。",
      "南陵旧山色，应待谢玄晖。"
    ]
  },
  {
    "id": "adcfe4db691a456c59af200af0871ec8",
    "title": "自遣",
    "authorName": "吴屯侯",
    "authorId": "adcfe4db691a456cd1457b72d1457b72",
    "dynasty": "清",
    "content": [
      "敝刺虽怀总未投，早知身世一轻沤。",
      "长贫枉说千金赋，高卧犹存百尺楼。",
      "已谢子鱼分讲席，还嗟夷甫覆神州。",
      "绕门秋水菰蒲满，若问新盟有数鸥。"
    ]
  },
  {
    "id": "adcfe4db691a456c192ada8f8f3a7dd3",
    "title": "酬郭万户远寄塞下",
    "authorName": "吴屯侯",
    "authorId": "adcfe4db691a456cd1457b72d1457b72",
    "dynasty": "清",
    "content": [
      "万里关山万里风，手磨残血试雕弓。",
      "苍驼晚放吹螺甲，黄鼠朝烹灌马𨣒。",
      "谁说王嫱长有恨，不知苏武是何功。",
      "闻君一事犹堪羡，毳帐胭脂比旧红。"
    ]
  },
  {
    "id": "adcfe4db691a456c4c67a1c0b8996b53",
    "title": "漂母祠遇冯明思",
    "authorName": "吴屯侯",
    "authorId": "adcfe4db691a456cd1457b72d1457b72",
    "dynasty": "清",
    "content": [
      "寒云黯黯塞天阴，尊酒相逢见寸心。",
      "买得吴钩枉闲却，报恩原只用黄金。"
    ]
  },
  {
    "id": "adcfe4db691a456c2477e5549c2c4359",
    "title": "送陆天祐之大梁",
    "authorName": "吴屯侯",
    "authorId": "adcfe4db691a456cd1457b72d1457b72",
    "dynasty": "清",
    "content": [
      "长淮秋冷叶纷纷，贳尽征衣酒未醺。",
      "多少梁园旧宾客，西风独上信陵坟。"
    ]
  },
  {
    "id": "adcfe4db691a456cf5e73351a2cf0f8c",
    "title": "黄雀谣",
    "authorName": "吴屯侯",
    "authorId": "adcfe4db691a456cd1457b72d1457b72",
    "dynasty": "清",
    "content": [
      "八月黄雀生，九月黄雀飞。飞来飞去啄禾黍，禾黍欲空黄雀肥。",
      "原头网罗日相逐，嗟汝身肥命亦速。"
    ]
  },
  {
    "id": "adcfe4db691a456c321d450d3fcb1916",
    "title": "相逢行赠范阳李都护",
    "authorName": "吴屯侯",
    "authorId": "adcfe4db691a456cd1457b72d1457b72",
    "dynasty": "清",
    "content": [
      "昨朝相逢在狭路，死生一言不相顾。",
      "今朝相逢都市中，挥鞭掉首去若风。",
      "朱家剧孟世罕有，敦盘三物俱成空。",
      "夫君慷慨燕南客，珠袍锦带何翕赫。",
      "床头莫邪中夜鸣，睥睨泰山轻一掷。",
      "相逢不语心自知，倾盖已作千秋期。",
      "荆卿不得鲁句践，易水衣冠徒尔为。"
    ]
  },
  {
    "id": "adcfe4db691a456c2295ed436808577f",
    "title": "江头哭",
    "authorName": "吴屯侯",
    "authorId": "adcfe4db691a456cd1457b72d1457b72",
    "dynasty": "清",
    "content": [
      "江头夜哭声呜呜，乡音仿佛越与吴。",
      "更闻醉骂哭随止，从此竟夜惟呼卢。",
      "市门早开群妇走，白棓驱阿似雷吼。",
      "叱使沿街索酒钱，泪珠簌簌擎纤手。",
      "自言生长深闺房，谁知万里投边疆。",
      "缠身铁械死不得，羞颜无处堪遮藏。",
      "罪人之孥尽应殪，皇恩宥减等天地。",
      "男儿屠裂有余辜，那许蛾眉言节义。"
    ]
  },
  {
    "id": "adcfe4db691b42774a56112d241138d3",
    "title": "海墩雨霁",
    "authorName": "童玮",
    "authorId": "adcfe4db691b4277d1457b72d1457b72",
    "dynasty": "清",
    "content": [
      "新晴天气好，画里海墩行。",
      "雨歇云犹渍，桥横水自平。",
      "凉添菰叶重，雪压木棉轻。",
      "带月归来早，江潮夕又生。"
    ]
  },
  {
    "id": "adcfe4db691b427748ae1b97c74dc806",
    "title": "幽斋",
    "authorName": "童玮",
    "authorId": "adcfe4db691b4277d1457b72d1457b72",
    "dynasty": "清",
    "content": [
      "幽斋景萧索，懒漫性相亲。",
      "窗竹能医俗，园葵不救贫。",
      "残书留教子，淡月照随人。",
      "岑寂故乡梦，闲鸥况此身。"
    ]
  },
  {
    "id": "adcfe4db691b427775462d63b0a80b1b",
    "title": "口占举示儿辈",
    "authorName": "童玮",
    "authorId": "adcfe4db691b4277d1457b72d1457b72",
    "dynasty": "清",
    "content": [
      "学问端从物理推，当前景色举堪思。",
      "花因艳绝香微减，月到圆时影渐亏。",
      "蚁斗绿槐忙可笑，蛾投红焰蠢无知。",
      "人生若梦终须觉，分外奚庸役役为。"
    ]
  },
  {
    "id": "adcfe4db691b427777de0ef78e163420",
    "title": "世态",
    "authorName": "童玮",
    "authorId": "adcfe4db691b4277d1457b72d1457b72",
    "dynasty": "清",
    "content": [
      "浮沉世态与人心，覆雨翻云感不禁。",
      "洁白无端遭玷璧，雌黄有口怕销金。",
      "鹧鸪叫破荒台杳，精卫填平怨海深。",
      "频向苍天搔首问，筝琵击节一悲吟。"
    ]
  },
  {
    "id": "adcfe4db691b42776a20e5f4ee7be4fd",
    "title": "秋夜",
    "authorName": "童玮",
    "authorId": "adcfe4db691b4277d1457b72d1457b72",
    "dynasty": "清",
    "content": [
      "灯青影入帏，月黑凉侵户。",
      "一夜碎秋心，廉纤窗外雨。"
    ]
  },
  {
    "id": "adcfe4db691b42770d8010dd99fc5a50",
    "title": "家山",
    "authorName": "童玮",
    "authorId": "adcfe4db691b4277d1457b72d1457b72",
    "dynasty": "清",
    "content": [
      "家山弹指已邱墟，积棘丛中问故居。",
      "四壁犹存蔽风雨，未应愁绝马相如。"
    ]
  },
  {
    "id": "adcfe4db691b4277017c1df4cc9173fc",
    "title": "辛酉纪事",
    "authorName": "童玮",
    "authorId": "adcfe4db691b4277d1457b72d1457b72",
    "dynasty": "清",
    "content": [
      "逆徒凶暴土豪骄，丙舍松楸次第雕。",
      "一样漂摇风雨恨，谁知同室有鸱鸮。"
    ]
  },
  {
    "id": "adcfe4db691b4277f0153a077b5c3afb",
    "title": "薄暮",
    "authorName": "童玮",
    "authorId": "adcfe4db691b4277d1457b72d1457b72",
    "dynasty": "清",
    "content": [
      "夕阳新霁暮山青，景色苍凉木末亭。",
      "太息烽烟何日静，前村燐火夜荧荧。"
    ]
  },
  {
    "id": "adcfe4db691b42771e36abcefc7a3765",
    "title": "常阴沙寓中即事三首",
    "authorName": "童玮",
    "authorId": "adcfe4db691b4277d1457b72d1457b72",
    "dynasty": "清",
    "content": [
      "久困南辕许乞休，编芦架屋小于舟。",
      "连朝细雨檐头注，搅得春愁万斛流。"
    ]
  },
  {
    "id": "adcfe4db691b42771e36abceed5f5360",
    "title": "常阴沙寓中即事三首",
    "authorName": "童玮",
    "authorId": "adcfe4db691b4277d1457b72d1457b72",
    "dynasty": "清",
    "content": [
      "潆洄水路界西东，略彴桥横一径通。",
      "霁后新添三尺浪，闲撑小艇戏儿童。"
    ]
  },
  {
    "id": "adcfe4db691b42771e36abce0a33a04c",
    "title": "常阴沙寓中即事三首",
    "authorName": "童玮",
    "authorId": "adcfe4db691b4277d1457b72d1457b72",
    "dynasty": "清",
    "content": [
      "几家破网晒当门，趁集人归酒一樽。",
      "好向此间问佳趣，桃红柳绿自成村。"
    ]
  },
  {
    "id": "adcfe4db691b4277cb1d89190fda90af",
    "title": "旅思",
    "authorName": "童玮",
    "authorId": "adcfe4db691b4277d1457b72d1457b72",
    "dynasty": "清",
    "content": [
      "屡换春秋感物华，王孙旅思又天涯。",
      "归期有准输潮汐，一月三旬候不差。"
    ]
  },
  {
    "id": "adcfe4db691b4277a7f36eccc6348d3d",
    "title": "校书",
    "authorName": "童玮",
    "authorId": "adcfe4db691b4277d1457b72d1457b72",
    "dynasty": "清",
    "content": [
      "书校宵分点勘频，看朱成碧认难真。",
      "月明窗外秋声急，凉信先谙是瘦人。"
    ]
  },
  {
    "id": "adcfe4db691b42771a3a92a93c86114e",
    "title": "丁卯上元前一日夜坐偶吟",
    "authorName": "童玮",
    "authorId": "adcfe4db691b4277d1457b72d1457b72",
    "dynasty": "清",
    "content": [
      "屡续残膏上玉釭，酒龙诗虎兴全降。",
      "夜深尚拥寒衾坐，香孕梅花月一窗。"
    ]
  },
  {
    "id": "adcfe4db692a34cc97ef2c013d5b645e",
    "title": "之任澎湖遇风有感",
    "authorName": "乌竹芳",
    "authorId": "adcfe4db692a34ccd1457b72d1457b72",
    "dynasty": "清",
    "content": [
      "扬帆指日到瀛台，震荡狂风势欲摧。",
      "巨浪宛从天上落，孤舟直似水中来。",
      "樯倾楫折惊魂魄，虎啸猿啼闻霹雷。",
      "呼吸死生飘泊去，灯光三现指迷回。"
    ]
  },
  {
    "id": "adcfe4db692a34cccd02ce9bdad2eb4e",
    "title": "咏西屿古塔",
    "authorName": "乌竹芳",
    "authorId": "adcfe4db692a34ccd1457b72d1457b72",
    "dynasty": "清",
    "content": [
      "云遮西屿势峥嵘，塔影刺天一点横。",
      "大海回环奁镜启，孤峰峭立翠屏生。",
      "飞霞绕顶流光赤，宝刹映空落照明。",
      "商贾往来占利涉，凌霄灯火指迷程。"
    ]
  },
  {
    "id": "adcfe4db692a34ccd41bca8e68e28a68",
    "title": "过黑水沟",
    "authorName": "乌竹芳",
    "authorId": "adcfe4db692a34ccd1457b72d1457b72",
    "dynasty": "清",
    "content": [
      "巨津一望渺无边，黑水翻腾在眼前。",
      "日月有光波黯黯，星辰无色水涓涓。",
      "几疑蛟室成煤窟，误认龙宫洗砚田。",
      "墨沈泼来千万顷，何从辨得蔚蓝天。"
    ]
  },
  {
    "id": "adcfe4db692a34cc2ef75c60cefaa682",
    "title": "漏夜放舟之澎湖",
    "authorName": "乌竹芳",
    "authorId": "adcfe4db692a34ccd1457b72d1457b72",
    "dynasty": "清",
    "content": [
      "剪剪寒风雪浪平，迢迢良夜泛舟轻。",
      "一钩新月随帆转，万点众星印水明。",
      "远岫重遮烟色暗，纤云四卷海波清。",
      "前程杳霭知何处，红日东升已到城。"
    ]
  },
  {
    "id": "adcfe4db692a34cc775b63f09aadf303",
    "title": "题文石书院",
    "authorName": "乌竹芳",
    "authorId": "adcfe4db692a34ccd1457b72d1457b72",
    "dynasty": "清",
    "content": [
      "云根结就已多年，质染烟霞早得天。",
      "出涧虹霓精气聚，沈渊珊网宝辉连。",
      "移来席上原生色，产在海滨妙自然。",
      "肇锡嘉名文运启，澎瀛钟毓遇前贤。"
    ]
  },
  {
    "id": "adcfe4db692a34cc0b91ee60f97d1478",
    "title": "题澎湖厅",
    "authorName": "乌竹芳",
    "authorId": "adcfe4db692a34ccd1457b72d1457b72",
    "dynasty": "清",
    "content": [
      "满目积沙日影西，周围众岭势高低。",
      "三春花柳寻踪杳，一树云烟与屋齐。",
      "连月风声鸣北牖，终年潮信涨前溪。",
      "迢遥堤岸环如堵，署冷心清絮著泥。"
    ]
  },
  {
    "id": "adcfe4db692a34cc15726b4860c54cab",
    "title": "大红花",
    "authorName": "乌竹芳",
    "authorId": "adcfe4db692a34ccd1457b72d1457b72",
    "dynasty": "清",
    "content": [
      "珊瑚点缀绿云丛，海外花开别样工。",
      "叶似青桑微带露，葩如赤芍笑迎风。",
      "四时不改朝霞艳，一色常欹夕照红。",
      "雨后清芬飘满院，教人错认牡丹同。"
    ]
  },
  {
    "id": "adcfe4db692a34ccd2e5c40359e4bcad",
    "title": "海涛",
    "authorName": "乌竹芳",
    "authorId": "adcfe4db692a34ccd1457b72d1457b72",
    "dynasty": "清",
    "content": [
      "缘何海啸满兰城，山雨欲来先作声。",
      "雪涌港门龙作吼，风摇舟楫客初惊。",
      "几番飞瀑从天降，一片晶帘卷地横。",
      "十里犹闻喧聒响，潇潇不住到平明。"
    ]
  },
  {
    "id": "adcfe4db692a34ccb6a8aa9c761c3f2f",
    "title": "兰城中元",
    "authorName": "乌竹芳",
    "authorId": "adcfe4db692a34ccd1457b72d1457b72",
    "dynasty": "清",
    "content": [
      "殽果层层列此筵，纸钱焚处起云烟。",
      "满城香烛人依户，一路歌声月在天。",
      "明灭灯光随水转，辉煌火炬绕街旋。",
      "鬼馀争食齐环向，跳跃高台欲夺先。"
    ]
  },
  {
    "id": "adcfe4db692a34cc0412510b8dfb0552",
    "title": "兰城公寓寄兴",
    "authorName": "乌竹芳",
    "authorId": "adcfe4db692a34ccd1457b72d1457b72",
    "dynasty": "清",
    "content": [
      "竹声萧飒雨声催，惊破幽人午梦回。",
      "拂袖香风木樨放，映窗金色菊花开。",
      "海天已滞三秋后，乡信难逢一雁来。",
      "渺渺予怀添旅闷，兰舟何日渡阳台。"
    ]
  },
  {
    "id": "adcfe4db692a34cca585d0fbcb630b89",
    "title": "仓中夜坐",
    "authorName": "乌竹芳",
    "authorId": "adcfe4db692a34ccd1457b72d1457b72",
    "dynasty": "清",
    "content": [
      "新月如钩映草亭，空阶露滴竹稍青。",
      "风吹萤火明还灭，飞向檐前入画棂。"
    ]
  },
  {
    "id": "adcfe4db692a34cc498222030cb242e9",
    "title": "兰城久雨",
    "authorName": "乌竹芳",
    "authorId": "adcfe4db692a34ccd1457b72d1457b72",
    "dynasty": "清",
    "content": [
      "终日阴雨总不晴，满城惟作海涛声。",
      "几番风雨凉砭骨，添得愁人逆旅情。"
    ]
  },
  {
    "id": "adcfe4db692a34ccd002a3f6d221e4b4",
    "title": "木樨花",
    "authorName": "乌竹芳",
    "authorId": "adcfe4db692a34ccd1457b72d1457b72",
    "dynasty": "清",
    "content": [
      "绿叶层枝与桂同，花开蒂软怯迎风。",
      "经年满院天香散，不待秋清八月中。"
    ]
  },
  {
    "id": "adcfe4db692a34cce7adf1fecc725ef9",
    "title": "别菊花",
    "authorName": "乌竹芳",
    "authorId": "adcfe4db692a34ccd1457b72d1457b72",
    "dynasty": "清",
    "content": [
      "久滞兰城厌海滨，阴云不见日华新。",
      "为因种菊情偏恋，冒雨初开送主人。"
    ]
  },
  {
    "id": "adcfe4db692a34cce7adf1fea49d3500",
    "title": "别菊花",
    "authorName": "乌竹芳",
    "authorId": "adcfe4db692a34ccd1457b72d1457b72",
    "dynasty": "清",
    "content": [
      "节过重阳又一旬，白衣送酒更无人。",
      "含情脉脉如将吐，笑口留开报小春。"
    ]
  },
  {
    "id": "adcfe4db692a34cc3d564442e2fd7e79",
    "title": "洋玉簪",
    "authorName": "乌竹芳",
    "authorId": "adcfe4db692a34ccd1457b72d1457b72",
    "dynasty": "清",
    "content": [
      "银箭微攒雪作花，袭人香气透窗纱。",
      "夜深明月来相照，一伞高擎玉吐华。"
    ]
  },
  {
    "id": "adcfe4db692a34ccbf063e59a642378e",
    "title": "兰阳八景诗",
    "authorName": "乌竹芳",
    "authorId": "adcfe4db692a34ccd1457b72d1457b72",
    "dynasty": "清",
    "content": [
      "晓峰高出半天横，环抱沧波似镜明。",
      "一叶孤帆山下过，遥看红日碧涛生。"
    ]
  },
  {
    "id": "adcfe4db692a34ccbf063e59049c6d36",
    "title": "兰阳八景诗",
    "authorName": "乌竹芳",
    "authorId": "adcfe4db692a34ccd1457b72d1457b72",
    "dynasty": "清",
    "content": [
      "层层石磴绕青云，绿树浓阴路不分。",
      "半面斜阳还返照，晴烟一缕碧氤氲。"
    ]
  },
  {
    "id": "adcfe4db692a34ccbf063e598ff69b0e",
    "title": "兰阳八景诗",
    "authorName": "乌竹芳",
    "authorId": "adcfe4db692a34ccd1457b72d1457b72",
    "dynasty": "清",
    "content": [
      "重叠青峰映碧流，西来爽气一天秋。",
      "山光入眼明如镜，空翠袭人无限幽。"
    ]
  },
  {
    "id": "adcfe4db692a34ccbf063e590ad3cb5e",
    "title": "兰阳八景诗",
    "authorName": "乌竹芳",
    "authorId": "adcfe4db692a34ccd1457b72d1457b72",
    "dynasty": "清",
    "content": [
      "兰城锁钥扼山腰，雪浪飞腾响怒潮。",
      "日夕忽疑风雨至，方知万里水来朝。"
    ]
  },
  {
    "id": "adcfe4db692a34ccbf063e5931e739d6",
    "title": "兰阳八景诗",
    "authorName": "乌竹芳",
    "authorId": "adcfe4db692a34ccd1457b72d1457b72",
    "dynasty": "清",
    "content": [
      "碛石重重到处匀，青山四壁少居邻。",
      "秋来积潦无边阔，水色天光一鉴新。"
    ]
  },
  {
    "id": "adcfe4db692a34ccbf063e5921938dfb",
    "title": "兰阳八景诗",
    "authorName": "乌竹芳",
    "authorId": "adcfe4db692a34ccd1457b72d1457b72",
    "dynasty": "清",
    "content": [
      "石港深深口乍开，渔歌鼓棹任徘徊。",
      "那知一夕南风急，无数春帆带雨来。"
    ]
  },
  {
    "id": "adcfe4db692a34ccbf063e59e0158a28",
    "title": "兰阳八景诗",
    "authorName": "乌竹芳",
    "authorId": "adcfe4db692a34ccd1457b72d1457b72",
    "dynasty": "清",
    "content": [
      "澳水回旋地角东，山光日色照曈昽。",
      "蜃楼海市何人见，遥在澹烟疏雨中。"
    ]
  },
  {
    "id": "adcfe4db692a34ccbf063e59c21ce1a1",
    "title": "兰阳八景诗",
    "authorName": "乌竹芳",
    "authorId": "adcfe4db692a34ccd1457b72d1457b72",
    "dynasty": "清",
    "content": [
      "泉流泻出半清湍，独有汤围水异香。",
      "是否天工炉火后，浴盆把住不惊寒。"
    ]
  },
  {
    "id": "adcfe4db692a943500e0b8d311df408f",
    "title": "绮怀（其十五）",
    "authorName": "黄景仁",
    "authorId": "adcfe4db692a9435fc9b003bb865367f",
    "dynasty": "清",
    "content": [
      "几回花下坐吹箫，银汉红墙入望遥。",
      "似此星辰非昨夜，为谁风露立中宵。",
      "缠绵思尽抽残茧，宛转心伤剥后蕉。",
      "三五年时三五月，可怜杯酒不曾消。"
    ],
    "intro": "「绮」本意为「有 花纹的丝织品」，后来引申为「美丽」，「绮怀」自是一种美丽的情怀，对清代诗人黄鹿菲来说，这种美丽来自一种爱情失落无处寻觅的绝望，因而更加凄婉动人。\n黄鹿菲年轻时曾同自己的表妹两情相悦，但故事却仅有一个温馨的开始和无言的结局。正因如此，在《绮怀》之中，笼罩着隐隐约约的感伤。这种感伤，被那种无法排解的甜蜜回忆和苦涩的现实纠缠着，使得诗人一步步地陷入绝望中。\n首联「几回花下坐 吹箫，银汉红墙入望遥」。明月相伴，花下吹箫，美好的相遇。但是这衹是一个开始。那伊人所在的红墙虽然近在咫尺，却如天上的银汉一般遥遥而不可及。\n第二联「似此星辰非昨夜，为谁风露立中宵」。这是最让人称道的一联，是的，今夜已非昨夜，昨夜的星辰，是记录着花下吹箫的浪漫故事，而今夜的星辰，却衹有陪伴自己这个伤心之人。诗人是清醒的，他知道往事不可能重现，而正是因为这种清醒，纔使他陷入了更深的绝望。\n在黄鹿菲的诗中， 所有虚幻的安慰全消失了，衹有一个孤独的人依旧保持着一种望月的姿势，思念的姿势。试想，诗人独立中庭，久久望月，一任夜晚的冷露打湿了自己的衣裳，打湿了自己的心灵。而这种等待的尽头却衹能是一片虚无，这种思念的幻灭以及明明知道思念幻灭却仍然不能不思念的心态，正是最为绝望的一种心态。第三联「缠绵思尽 抽残茧，宛转心伤剥后蕉」。这句可以和李义山的《无题》诗「春蚕到死丝方尽，蜡炬成灰泪始乾」相媲美。春蚕吐丝，将自己重重包裹，正如诗人自己，用重重思念将自己重重包围。春蚕吐丝尽头是茧，是死，红烛流泪的尽头是灰，是死。而死，自然是人世间最为绝望的结局了。「芭蕉」也是幽怨的意象，李义山《代赠》诗有「芭蕉不展丁香结，同向春风各自愁」句。\n尾联「三五年时三五月，可怜杯酒不曾消」。尾联同首联呼应，三五年时三五之月，自然是「几回花下坐吹箫」的往昔，而那时的美酒在今夜早已被酿成苦涩的酒。而这种苦涩是永远也无法消除的。因为，诗人无法不想念，也就无法同往昔和现实的夹缝之中突围出来。法国著名诗人缪塞说：「最美丽的诗歌也是最绝望的诗歌，有些不朽的篇章是纯粹的眼泪。」黄鹿菲的七言律诗《绮怀十六首之十五》，也正是因为这种绝望而更有了魅力。",
    "annotation": [
      "银汉红墙：唐·李义山《代应》：「本来银汉是红墙，隔得卢家白玉堂。」",
      "星辰：唐·李义山《无题》：「昨夜星辰昨夜风，画楼西畔桂堂东。」",
      "思：丝。",
      "心：芯。皆双关语。"
    ]
  },
  {
    "id": "adcfe4db692a9435f1147c1d035ec21c",
    "title": "癸巳除夕偶成",
    "authorName": "黄景仁",
    "authorId": "adcfe4db692a9435fc9b003bb865367f",
    "dynasty": "清",
    "appreciation": "“千家笑语漏迟迟，忧患潜从物外知。”诗人思绪纷纷。上句尽情渲染了除夕夜千家万户的欢迎气氛。“千家笑语”四字紧扣题目“除夕”，描写了除夕之夜千家万户守岁迎春，欢歌笑语的气氛。人们感觉时间流逝得太快了，以至于不知不觉已到了深夜。诗人此时思绪连绵，独生忧患。“忧患”与“千家笑语”的气氛很不协调，而在这里却有机地联系起来，在封建社会里，由于贫富悬殊，除夕之夜，几家欢乐几家愁。诗人与家人团聚，本可以过愉快的除夕，但诗人却忧虑重重，这充分表现了诗人“众人皆醉吾独醒”的孤高情操和幽愤多思的性格。\n“悄立市桥人不识，一星如月看多时。”这两句写诗人心中忧闷而产生的独特行为。上句的“悄立”二字，写诗人一人静悄悄地站在市桥上，用外形的静谧暗示内心的不平静。“人不识”三字，写出并不是人们不认识诗人，而是感叹那些欢歌笑语的人们不了解他心中的忧患。因而诗人感到更加孤独。下句是“悄立”的“延伸”，诗人心中的忧患无法排解，便独立一人到市桥上，长久伫立，凝视天上的一颗亮星。周围的一切仿佛都不存在，似乎已经超然物外，进入物我两忘的境界。“看多时”含蓄地回答了诗人“忧患”的内容。诗人感到星移斗转，岁月如桥下的流水，一去不返，联想自己，少负盛名，却怀才不遇，即将而立之年，功不成，名不就，穷途潦倒，贫病交加，愤激悲伤之情，一齐涌上心头。\n这首诗的特色是言近旨远，意象鲜明，贴近生活，而又诗意含蓄，寄情远大，诉说的是对整个现实、人生的忧虑与感愤。诗人没有正面着墨去写忧思，而只是描写诗人在除夕之夜家家团聚、笑语声声的时刻悄立市桥上的特殊行为，从气氛的渲染和诗人默然无声凝视长空的形象给人一种感染。这样写，看似平淡，但含蓄深厚，把诗人的忧愁郁闷的’心情表达得更为深沉，更加强烈，也更有艺术表现力。",
    "content": [
      "千家笑语漏迟迟，忧患潜从物外知。",
      "悄立市桥人不识，一星如月看多时。"
    ],
    "translation": "时间慢慢地流逝，各家各户的欢声笑语从四面八方隐隐传来，在石桥上昂首而立的人却恍若置身世外，他凝望着天空，却把一颗明星当作月亮观看了多时。",
    "intro": "《癸巳除夕偶成》是黄景仁在安徽督学朱筠作幕僚时所写的七言绝句，是除夕归乡时有感而发的诗篇。全诗用贴近生活、朴实自然的语言抒发了作者心中对现实的忧虑和感愤。",
    "annotation": [
      "漏（lòu）：漏壶，古代计时仪器",
      "迟迟：指时间过得很慢",
      "潜（qián）：暗中，悄悄地",
      "物外知：从时间流逝、外物变迁中感觉出来",
      "市桥：指诗人家乡市镇中的桥。江南城镇多傍水为街，市中多桥。",
      "识（shí）：认识"
    ]
  },
  {
    "id": "adcfe4db692a94359739614a6fe06139",
    "title": "杂感",
    "authorName": "黄景仁",
    "authorId": "adcfe4db692a9435fc9b003bb865367f",
    "dynasty": "清",
    "appreciation": "首联开门见山，点出诗文基调：无法参禅得道，心中的不平亦不能自抑。一个“只”字仿佛自嘲，实是发泄对这个世界的不平。仙佛茫茫两未成，只知独夜不平鸣。不平鸣，韩愈在《送孟东野序》中说：“大凡物不得其平则鸣。……人之言也也亦然。有不得已者而后言，其歌也有思，其哭也有怀。”自己成仙成佛的道路渺茫，都无法成功，只能在深夜独自作诗，抒发心中的不平。\n风中飞蓬飘尽悲歌之气，一片禅心却只换得薄幸之名。宋道潜诗有云：“禅心已作沾泥絮，不逐春风上下狂。”如此清妙之音被作者如此化用，倒成了牢骚满腹的出气筒。风蓬飘尽悲歌气，泥絮沾来薄幸名。\n颈联更是狂放愤慨：世上的人十之八九只配让人用白眼去看，好似当年阮籍的做派；“百无一用是书生”更是道出了后来书生的酸涩心事，此句既是自嘲，亦是醒世。　　尾联说不要因为诗多说愁，成了谶语，春鸟与秋虫一样要作声。不是只能作春鸟欢愉，秋虫愁苦一样是一种自然。此句传承以上愤慨之气，再次将作者心中的不平推至高潮。莫因诗卷愁成谶，春鸟秋虫自作声。\n黄景仁短暂的一生，大都是在贫病愁苦中度过的。他所作诗歌，除了抒发穷愁不遇、寂寞凄苦的情怀，也常常发出不平的感慨。七言律诗《杂感》就是这样的一首诗。",
    "content": [
      "仙佛茫茫两未成，只知独夜不平鸣。",
      "风蓬飘尽悲歌气，泥絮沾来薄幸名。",
      "十有九人堪白眼，百无一用是书生。",
      "莫因诗卷愁成谶，春鸟秋虫自作声。"
    ],
    "translation": "自己成仙成佛的道路渺茫，都无法成功，只能在深夜独自作诗，抒发心中的不平。\n飘泊不定的落魄生活，把诗人诗歌中慷概激昂之气消磨而尽。万念俱寂、对女子已经没有轻狂之念的人，却得到负心汉的名声。\n十个人中有九个人是可以用白眼相向的，最没有用处的就是书生。\n不要忧愁自己写的愁苦之诗会成为吉凶的预言，春天的鸟儿和秋天的虫儿都会发出自己的声音。",
    "intro": "《杂感》是清朝词人黄景仁的作品。黄景仁短短的三十四年生命，充满悲哀和困顿，却又个性倔强，常常发出不平的感慨。全诗主要是为了个人的穷愁愤懑而发，俊逸但不深厚。",
    "annotation": [
      "风蓬：蓬草随风飘转，比喻人被命运拨弄，踪迹不定。",
      "泥絮：被泥水沾湿的柳絮，比喻不会再轻狂。",
      "薄幸：对女子负心。",
      "书生：作者自谓。",
      "谶（chèn）：将来会应验的话。",
      "“春鸟秋虫自作声”句：韩愈《送孟东野序》：“以鸟鸣春，以雷鸣夏，以虫鸣秋，以风鸣冬，……，其必由不得其平者乎？”黄诗本此，与次句相应。"
    ]
  },
  {
    "id": "adcfe4db692a9435bcef3034de9fbe2c",
    "title": "别老母",
    "authorName": "黄景仁",
    "authorId": "adcfe4db692a9435fc9b003bb865367f",
    "dynasty": "清",
    "appreciation": "“搴帷拜母河梁去”中以“河梁去”，点明了别母的主题，并融含了远游异乡、身世飘零的悲哀之感。“白髮愁看泪眼枯”紧承首句而来，诗人并没有直接抒写别母时的伤痛之情，但“搴帷拜母”的具体细节和特征鲜明的母亲的形象已经能够感受到母与子各自内心的情感运动及相互间情感的交流：两两相对，默然无语，母亲的凄楚和耽念，诗人的悲愁和愧疚，尽在不言中。\n“惨惨柴门风雪夜”是一幅情景交融的全景式画面，同时造成了一种充溢着强烈悲哀情绪的氛围。诗人也不由从心底发出“此时有子不如无”的慨叹。“此时有子不如无”是诗人感情步步加深，层层蓄积，凝聚到饱和状态时的迸发，从而就产生了动人的情感力量，表现了诗人内心情感的矛盾运动，具有丰富复杂的心理内容。\n这首诗通过眼见别时的实况与悬想今后的虚景相结合，用直白如话的语言对诗人远行他乡和离别母亲时见到的场景进行描写，抒发了诗人对母亲至真至诚的情感。",
    "content": [
      "搴帷拜母河梁去，白髮愁看泪眼枯。",
      "惨惨柴门风雪夜，此时有子不如无。"
    ],
    "translation": "因为要去河梁谋生，所以把帷帐撩起，依依不舍要向年迈的母亲辞别，看到白髮苍苍的老母不由泪下不停，眼泪也流干了。\n在这风雪之夜，不能在母亲身边尽孝却要掩柴门凄惨地远去，不禁令人兴叹：养子又有何用呢？倒不如没有啊。",
    "intro": "诗人运用白描手表达了诗人与母亲分别时的忧愁、无奈、痛苦与感伤，把别离之情表现得贴切又沉痛。",
    "annotation": [
      "搴（qiān）帷：掀起门帘，出门。",
      "河梁：桥，替代送别地。",
      "枯（kū）：干涸。",
      "惨惨：幽暗无光。",
      "柴门：树枝编的门，替代贫苦人家。"
    ]
  },
  {
    "id": "adcfe4db692a94356f14c76979311fa7",
    "title": "春暮呈容甫",
    "authorName": "黄景仁",
    "authorId": "adcfe4db692a9435fc9b003bb865367f",
    "dynasty": "清",
    "content": [
      "先生吟太苦，终日闭荆关。",
      "我亦诗穷者，邀君数往还。",
      "对床听夜雨，分枕梦青山。",
      "一任春江上，流红万点殷。"
    ]
  },
  {
    "id": "adcfe4db692a9435dcda7cae1b5ff3c3",
    "title": "客夜",
    "authorName": "黄景仁",
    "authorId": "adcfe4db692a9435fc9b003bb865367f",
    "dynasty": "清",
    "content": [
      "空馆绿苔闭，步看珠斗斜。",
      "移床随落月，灭烛对孤花。",
      "水调邻家笛，雷音梦里车。",
      "离忧损年少，顿袖一长嗟。"
    ]
  },
  {
    "id": "adcfe4db692a94351ba1ea6f2bf4e095",
    "title": "将之京师杂别",
    "authorName": "黄景仁",
    "authorId": "adcfe4db692a9435fc9b003bb865367f",
    "dynasty": "清",
    "content": [
      "翩与归鸿共北征，登山临水黯愁生。",
      "江南草长莺飞日，游子离邦去里情。",
      "五夜壮心悲伏枥，百年左计负躬耕。",
      "自嫌诗少幽燕气，故作冰天跃马行。"
    ]
  },
  {
    "id": "adcfe4db692a94358b00a09d607d82fa",
    "title": "都门秋思",
    "authorName": "黄景仁",
    "authorId": "adcfe4db692a9435fc9b003bb865367f",
    "dynasty": "清",
    "content": [
      "五剧车声隐若雷，北邙惟见冢千堆。",
      "夕阳劝客登楼去，山色将秋绕郭来。",
      "寒甚更无修竹倚，愁多思买白杨栽。",
      "全家都在风声里，九月衣裳未剪裁。"
    ]
  },
  {
    "id": "adcfe4db692a94358b00a09daa53f61c",
    "title": "都门秋思",
    "authorName": "黄景仁",
    "authorId": "adcfe4db692a9435fc9b003bb865367f",
    "dynasty": "清",
    "content": [
      "侧身人海叹栖迟，浪说文章擅色丝。",
      "倦客马卿谁买赋，诸生何武漫称诗。",
      "一梳霜冷慈亲发，半甑尘凝病妇炊。",
      "寄语绕枝乌鹊道：天寒休傍最高枝。"
    ]
  },
  {
    "id": "adcfe4db692a943563b395a0f549b720",
    "title": "绮怀",
    "authorName": "黄景仁",
    "authorId": "adcfe4db692a9435fc9b003bb865367f",
    "dynasty": "清",
    "content": [
      "露槛星房各悄然，江湖秋枕当游仙。",
      "有情皓月怜孤影，无赖闲花照独眠。",
      "结束铅华归少作，屏除丝竹入中年。",
      "茫茫来日愁如海，寄语羲和快著鞭。"
    ]
  },
  {
    "id": "adcfe4db692a9435bc15447000a37b31",
    "title": "感旧",
    "authorName": "黄景仁",
    "authorId": "adcfe4db692a9435fc9b003bb865367f",
    "dynasty": "清",
    "content": [
      "大道青楼望不遮，年时系写醉流霞。",
      "风前带是同心结，杯底人如解语花。",
      "下杜城边南北路，上阑门外去来车。",
      "匆匆觉得扬州梦，检得闲愁在鬓华。"
    ]
  },
  {
    "id": "adcfe4db692a94358a7d593669211920",
    "title": "感旧（其二）",
    "authorName": "黄景仁",
    "authorId": "adcfe4db692a9435fc9b003bb865367f",
    "dynasty": "清",
    "content": [
      "唤起窗前尚宿醒，啼鹃催去又声声。",
      "丹青旧誓相如札，禅榻经时杜牧情。",
      "别后相思空一水，重来回首已三生。",
      "云阶月地依然在，旧逐空香百遍行。"
    ]
  },
  {
    "id": "adcfe4db692a9435636fee9119c81be5",
    "title": "感旧（其四）",
    "authorName": "黄景仁",
    "authorId": "adcfe4db692a9435fc9b003bb865367f",
    "dynasty": "清",
    "content": [
      "从此音尘各悄然，春山如黛草如烟。",
      "泪添吴苑三更雨，恨惹邮亭一夜眠。",
      "讵有青鸟缄别句，聊将锦瑟记流年。",
      "他时脱便微之过，百转千回只自怜。"
    ]
  },
  {
    "id": "adcfe4db692a94359bc3858e23eb70d4",
    "title": "桐城怀方仲履昆季",
    "authorName": "黄景仁",
    "authorId": "adcfe4db692a9435fc9b003bb865367f",
    "dynasty": "清",
    "content": [
      "曾于官廨识机云，感我风情似薄醺。",
      "到枕岳钟晨共被，卷帘湘月夜添薰。",
      "冶游何处青骢骑，醉墨犹存白练裙。",
      "镇日龙眠山翠里，独吟秋树不逢君。"
    ]
  },
  {
    "id": "adcfe4db692a943569e419f00d845321",
    "title": "送邵元直南旋",
    "authorName": "黄景仁",
    "authorId": "adcfe4db692a9435fc9b003bb865367f",
    "dynasty": "清",
    "content": [
      "五年心迹感云泥，再世交情恶别离。",
      "聚散不妨成小劫，升沈无计可前知。",
      "只宜东野闻猿惯，谁笑欧阳赋燕痴。",
      "寥落酒旗歌板地，不堪君去我游时。"
    ]
  },
  {
    "id": "adcfe4db692a943512041ea7f0638129",
    "title": "偕邵元直游吾谷",
    "authorName": "黄景仁",
    "authorId": "adcfe4db692a9435fc9b003bb865367f",
    "dynasty": "清",
    "content": [
      "此间看山复看枫，谷口敞与平原同。",
      "长崖一障日边雨，高树独摇天半风。",
      "侧身忽觉躯干小，挈友恍在神仙中。",
      "山灵极知我曹乐，留住绝壁残阳红。"
    ]
  },
  {
    "id": "adcfe4db692a9435f5e4e1e6803cf385",
    "title": "江村",
    "authorName": "黄景仁",
    "authorId": "adcfe4db692a9435fc9b003bb865367f",
    "dynasty": "清",
    "content": [
      "江水绕孤村，芳菲在何处？",
      "春从啼鸟来，啼是春归去。"
    ]
  },
  {
    "id": "adcfe4db692a9435cb60289a5cdf3e3d",
    "title": "新安滩",
    "authorName": "黄景仁",
    "authorId": "adcfe4db692a9435fc9b003bb865367f",
    "dynasty": "清",
    "content": [
      "一滩复一滩，一滩高十丈。",
      "三百六十滩，新安在天上。"
    ],
    "comment": [
      "清末政治家徐世昌《晚清籍诗汇》：凭虚御风，不可捉摸。",
      "当代学者蔡义江：诗仿怫信口吟成，如谣似谚。并无一语提及此次出行之事，读来恰如与诗人一同经历了水路的重重险阻。这种妙手偶得之作，看似容易．实非凡手所能写得出。"
    ],
    "translation": "新安江内一滩又一滩，经过一滩好象增高十丈。\n要经过三百六十滩，那就是三千六百丈。那么，它的发源地——新安，就在天上。",
    "intro": "《新安滩》是清代诗人黄景仁所创作的五言绝句，该诗描写了诗人从新安江下游到上游的感受，诗人用浅显的语言，夸张的手法，有力地显示出新安江势的险峻。全诗紧凑，有乐府民歌风味。\n“一滩复一滩，一滩高十丈”。这复沓回环的诗句，显示出逆水行舟的艰难。逆水行船是艰难的，那“一滩复一滩”的激流，那“一滩高十丈”的险阻，乃是对逆水行船者的考验。只有冲破这些激流险阻，才能最终到达目的地。这就是《新安滩》一诗的主旨所在。“新安在天上”，则以极度夸张的语言，突出了江势的险峻。\n此诗描绘新安江的滩多及险，手法别致。全诗四句二十个字，等于一道完整的数学题。诗人此诗，非但数字在全诗中所占的比例极高，而且干脆用上了乘法算式，因此特色更加鲜明。该诗源自民谣，但它仅仅替换了几个字，再添上第一句和第三句，就变得与新安江十分切合，丝毫挪用不得，这正是诗人“点铁成金”，“化腐朽为神奇”的本领所在，同时也能看出诗人模仿李白的痕迹。",
    "annotation": [
      "新安滩：位于安徽新安（今歙县），在浙江富春江的上游，江流自浙江桐庐到安徽新安段，又名新安江。上下游落差极大，所以江中多滩。",
      "复：又",
      "三百六十滩：非实数。与“高十丈”一样，都是夸张语。"
    ]
  },
  {
    "id": "adcfe4db692a943515a2492596c7c969",
    "title": "新凉曲",
    "authorName": "黄景仁",
    "authorId": "adcfe4db692a9435fc9b003bb865367f",
    "dynasty": "清",
    "content": [
      "闻道边城苦，霏霏八月霜。",
      "怜君铁衣冷，不敢爱新凉。"
    ]
  },
  {
    "id": "adcfe4db692a94351b0eba8fe0256c22",
    "title": "山馆夜作",
    "authorName": "黄景仁",
    "authorId": "adcfe4db692a9435fc9b003bb865367f",
    "dynasty": "清",
    "content": [
      "长夜山窗面面开，江湖前后思悠哉。",
      "当窗试与然高烛，要看鱼龙啖影来。"
    ]
  },
  {
    "id": "adcfe4db692a94351d993eed55bfa04f",
    "title": "幼女",
    "authorName": "黄景仁",
    "authorId": "adcfe4db692a9435fc9b003bb865367f",
    "dynasty": "清",
    "content": [
      "汝父年来实鲜欢，牵衣故作别离难。",
      "此行不是长安客，莫向浮云直北看。"
    ]
  },
  {
    "id": "adcfe4db692a943521bc03a527b56c48",
    "title": "安庆客舍",
    "authorName": "黄景仁",
    "authorId": "adcfe4db692a9435fc9b003bb865367f",
    "dynasty": "清",
    "content": [
      "月斜东壁影虚龛，枕簟清秋梦正酣。",
      "一样梦醒听络纬，今宵江北昨江南。"
    ]
  },
  {
    "id": "adcfe4db692a9435bcef303479f4bb9f",
    "title": "别老母",
    "authorName": "黄景仁",
    "authorId": "adcfe4db692a9435fc9b003bb865367f",
    "dynasty": "清",
    "content": [
      "搴帏拜母河梁去，白发愁看泪眼枯。",
      "惨惨柴门风雪夜，此时有子不如无。"
    ]
  },
  {
    "id": "adcfe4db692a9435641b505be59dbd7e",
    "title": "春兴",
    "authorName": "黄景仁",
    "authorId": "adcfe4db692a9435fc9b003bb865367f",
    "dynasty": "清",
    "content": [
      "夜来风雨梦难成，是处溪头听卖饧。",
      "怪底桃花半零落，江村明日是清明。"
    ]
  },
  {
    "id": "adcfe4db692a9435f1147c1d92fd9346",
    "title": "癸巳除夕偶成",
    "authorName": "黄景仁",
    "authorId": "adcfe4db692a9435fc9b003bb865367f",
    "dynasty": "清",
    "content": [
      "年年此夕费吟呻，儿女灯前窃笑频。",
      "汝辈何知吾自悔，枉抛心力作诗人。"
    ]
  },
  {
    "id": "adcfe4db692a943586c2d1358fff255f",
    "title": "过马氏宫址",
    "authorName": "黄景仁",
    "authorId": "adcfe4db692a9435fc9b003bb865367f",
    "dynasty": "清",
    "content": [
      "才从宫树听啼乌，旋见荒台叫鹧鸪。",
      "不用官家亲饮马，一鞭已塞洞庭湖。"
    ]
  },
  {
    "id": "adcfe4db692a943586c2d135eacb5cf1",
    "title": "过马氏宫址",
    "authorName": "黄景仁",
    "authorId": "adcfe4db692a9435fc9b003bb865367f",
    "dynasty": "清",
    "content": [
      "长驱红粉出荆关，旧日承恩数阿蛮。",
      "老大飘零人不识，月明低唱望家山。"
    ]
  },
  {
    "id": "adcfe4db692a9435905d7195ea82d264",
    "title": "横江阻风",
    "authorName": "黄景仁",
    "authorId": "adcfe4db692a9435fc9b003bb865367f",
    "dynasty": "清",
    "content": [
      "洲若香消岸荻秋，离人虚系五更舟。",
      "晓来谁唱横江曲，恶浪无情也白头。"
    ]
  },
  {
    "id": "adcfe4db692a9435bc154470bb627e84",
    "title": "感旧",
    "authorName": "黄景仁",
    "authorId": "adcfe4db692a9435fc9b003bb865367f",
    "dynasty": "清",
    "content": [
      "遮莫临行念我频，竹枝留涴泪痕新。",
      "多缘刺史无坚约，岂视萧郎作路人。",
      "望里彩云疑冉冉，愁边春水故粼粼。",
      "珊瑚百尺珠千斛，难换罗敷未嫁身。"
    ]
  },
  {
    "id": "adcfe4db692a9435600970d9166d6761",
    "title": "圈虎行",
    "authorName": "黄景仁",
    "authorId": "adcfe4db692a9435fc9b003bb865367f",
    "dynasty": "清",
    "content": [
      "都门岁首陈百技，鱼龙怪兽罕不备；何物市上游手儿，役使山君作儿戏。",
      "初舁虎圈来广场，倾城观者如堵墙；四周立栅牵虎出，毛拳耳戢气不扬。",
      "先撩虎须虎犹帖，以棓卓地虎人立；人呼虎吼声如雷，牙爪丛中奋身入。",
      "虎口呀开大如牛，人转从容探以手；更脱头颅抵虎口，以头饲虎虎不受，虎舌舐人如舐毂。",
      "忽按虎脊叱使行，虎便逡巡绕阑走。翻身踞地蹴冻尘，挥身抖开花锦茵；",
      "盘回舞势学胡旋，似张虎威实媚人；少焉仰卧若佯死，投之以肉霍然起；",
      "观者一笑争醵钱，人既得钱虎摇尾。仍驱入圈负以趋，此间乐亦忘山居。",
      "依人虎任人颐使，伴虎人皆虎唾余。我观此状气消沮：嗟尔斑奴亦何苦！",
      "不能决蹯尔不智，不能破槛尔不武。此曹一生衣食汝，彼岂有力如中黄，复似梁鸯能喜怒。",
      "汝得残餐究奚补？伥鬼羞颜亦更主；旧山同伴倘相逢，笑尔行藏不如鼠。"
    ]
  },
  {
    "id": "adcfe4db692a9435e4767b2af57a1dbb",
    "title": "观潮行",
    "authorName": "黄景仁",
    "authorId": "adcfe4db692a9435fc9b003bb865367f",
    "dynasty": "清",
    "content": [
      "客有不乐游广陵，卧看八月秋涛兴。",
      "伟哉造物此巨观，海水直挟心飞腾。",
      "瀴溟万万夙未届，对此茫茫八埏隘。",
      "才见银山动地来，已将赤岸浮天外。",
      "砰岩磓岳万穴号，雌呿雄吟六节摇。",
      "岂其乾坤果呼吸，乃与晦朔为盈消。",
      "殷天怒为排山入，转眼西追日轮及。",
      "一信将无渤澥空，再来或恐鸿蒙湿。",
      "唱歌踏浪输吴侬，曾赍何物邀海童。",
      "答言三千水犀弩，至今犹敢撄其锋。",
      "我思此语等儿戏，员也英灵实南避。",
      "只合回头撼越山，那因抉目仇吴地。",
      "吴颠越蹶曾几时，前胥后种谁见知。",
      "潮生潮落自终古，我欲停杯一问之。"
    ]
  },
  {
    "id": "adcfe4db692a9435c4b8b79ef54dac2a",
    "title": "后观潮行",
    "authorName": "黄景仁",
    "authorId": "adcfe4db692a9435fc9b003bb865367f",
    "dynasty": "清",
    "content": [
      "海风卷尽江头叶，沙岸千人万人立。",
      "怪底山川忽变容，又报天边海潮入。",
      "鸥飞艇乱行云停，江亦作势如相迎。",
      "鹅毛一白尚天际，倾耳已是风霆声。",
      "江流不合几回折，欲折涛头如折铁。",
      "一折平添百丈飞，浩浩长空舞晴雪。",
      "星驰电激望已遥，江塘十里随低高。",
      "此时万户同屏息，想见窗棂齐动摇。",
      "潮头障天天亦暮，苍茫却望潮来处。",
      "前阵才平罗刹矶，后来又没西兴树。",
      "独客吊影行自愁，大地与身同一浮。",
      "乘槎未许到星阙，采药何年傍祖洲。",
      "赋罢观潮长太息，我尚输潮归即得。",
      "回首重城鼓角哀，半空纯作鱼龙色。"
    ]
  },
  {
    "id": "adcfe4db692a9435e5f6cb475921ce0d",
    "title": "春昼曲",
    "authorName": "黄景仁",
    "authorId": "adcfe4db692a9435fc9b003bb865367f",
    "dynasty": "清",
    "content": [
      "杨花飞，游丝扬，两地相逢不相让。",
      "毕竟杨花性更柔，因风复上杨枝上。",
      "游丝一缕当空垂，欲落不落花蕤蕤。",
      "须臾驻向花阴去，有意寻之不知处。",
      "杨花飘荡丝缠绵，游子心伤望远天。",
      "寄语高楼休极目，鸟啼花落自年年。"
    ]
  },
  {
    "id": "adcfe4db692a94352e315ad4c67bea19",
    "title": "太白墓",
    "authorName": "黄景仁",
    "authorId": "adcfe4db692a9435fc9b003bb865367f",
    "dynasty": "清",
    "content": [
      "束发读君诗，今来展君墓。清风江上洒然来，我欲因之寄微慕。",
      "呜呼！有才如君不免死，我固知君死非死。长星落地三千年，此是昆明劫灰耳。",
      "高冠岌岌佩陆离，纵横击剑胸中奇。陶镕屈宋入《大雅》，挥洒日月成瑰词。",
      "当时有君无著处，即今遗躅犹相思。醒时兀兀醉千首，应是鸿蒙借君手。",
      "乾坤无事入怀抱，只有求仙与饮酒。一生低首惟宣城，墓门正对青山青。",
      "风流辉映今犹昔，更有灞桥驴背客。此间地下真可观，怪底江山总生色。",
      "江山终古月明里，醉魄沈沈呼不起。锦袍画舫寂无人，隐隐歌声绕江水。",
      "残膏剩粉洒六合，犹作人间万余子。与君同时杜拾遗，窆石却在潇湘湄。",
      "我昔南行曾访之，衡云惨惨通九疑。即论身后归骨地，俨与诗境同分驰。",
      "终嫌此老太愤激，我所师者非公谁。人生百年要行乐，一日千杯苦不足。",
      "笑看樵牧语斜阳，死当埋我兹山麓。"
    ]
  },
  {
    "id": "adcfe4db692a9435608159afe9585db4",
    "title": "上朱笥河先生",
    "authorName": "黄景仁",
    "authorId": "adcfe4db692a9435fc9b003bb865367f",
    "dynasty": "清",
    "content": [
      "先生卓然坐虎皮，旁罗宾从皆瑰奇。珠光剑气纷陆离，贡之玉堂当世希。",
      "如余卷曲樗散资，不可无一聊备遗。公言我欲拂拭之，金沙同冶吾能治。",
      "退而喜也心然疑，指胸兀兀前致词。嗟哉小子幼苦饥，典书易米供衰慈。",
      "草间咄咄哦恶诗，自为其知曾无师。公名束发心已知，三千里外无见期。",
      "义兴两龚语我私，言公相士无成规。扫门求见君无迟，我时唯唯神魂驰。",
      "聚米不遂徒嗟咨，朅来乞食江之湄。头如蓬葆衣尘缁，日日面壁愁孤羁。",
      "忽闻公至乐不支，径尔投刺趋阶墀，不用温简揖路歧。",
      "豁然霁色云雾披，意气倾倒山可移。诱我力学言如饴，感激真乃零涕洟。",
      "宾朋暇日罗盘卮，墙头酒过梁果垂。忘情略分兼娱嬉，公也环顾掀髯髭，不惜百妍间一媸。",
      "于时岁景穷崦嵫，寒灰忽尔逢春熙。恩遇已极心转危，一身块然百不宜。",
      "两手只解霜螯持，漂零落魄志业隳。渐恐化雨难为施，他时荆栎从芟夷。",
      "即是此日牛医儿，虽然一事愿脱锥，长谢乃敢终其辞。",
      "假如公有烟霞思，此必弟子相追随。前驱猿猱后麇麋，携囊入云采苓芝。",
      "剥刷幽怪穷险巇，佐公巨笔挥淋漓。此则不敢多让谁，公闻此言顾我嘻。",
      "小子狂矣言无稽，言虽无稽心不欺。春葵只有倾阳枝，作诗呈公公解颐，谓我诗笔犹可为。",
      "十年吟苦霜鬓丝，一编吐气今其时。"
    ]
  },
  {
    "id": "adcfe4db692a9435a9cf4d534f47bf44",
    "title": "笥河先生偕宴太白楼醉中作歌",
    "authorName": "黄景仁",
    "authorId": "adcfe4db692a9435fc9b003bb865367f",
    "dynasty": "清",
    "content": [
      "红霞一片海上来，照我楼上华筵开。",
      "倾觞绿酒忽复尽，楼中谪仙安在哉？",
      "谪仙之楼楼百尺，笥河夫子文章伯。",
      "风流仿佛楼中人，千一百年来此客。",
      "是日江上同云开，天门淡扫双蛾眉。",
      "江从慈母矶边转，潮到然犀亭下回。",
      "青山对面客起舞，彼此青莲一抔土。",
      "若论七尺归蓬蒿，此楼作客山是主。",
      "若论醉月来江滨，此楼作主山作宾。",
      "长星动摇若无色，未必常作人间魂。",
      "身后苍凉尽如此，俯仰悲歌亦徒尔。",
      "杯底空余今古愁，眼前忽尽东南美。",
      "高会题诗最上头，姓名未死重山丘。",
      "请将诗卷掷江水，定不与江东向流。"
    ]
  },
  {
    "id": "adcfe4db692a94354ff9ecfadca321b2",
    "title": "慈光寺前明郑贵妃袈裟歌",
    "authorName": "黄景仁",
    "authorId": "adcfe4db692a9435fc9b003bb865367f",
    "dynasty": "清",
    "content": [
      "山僧篝火登佛楼，登箧示我前朝物。水田一袭镂彩成，光焰至今犹未歇。",
      "岭猿睥睨山禽惊，想见一骑中官擎。当时佞佛成阃教，九莲衍得椒房名。",
      "昭华宠占六宫冠，十方建寺谁能争。是日君心眷如意，宛转星前誓神器。",
      "久看幻海漫阴氛，可柰廷臣与家事。神庙移归玉合空，百劫难添蠹余字。",
      "从可添丝绣佛龛，谁教结习犹眈眈。渐报蛾群起河北，尚闻芦税赐淮南。",
      "转眼身肥不能走，贼前请命嗟何有。可怜佛远呼不闻，有福祈来付杯酒。",
      "洛阳宫殿安在哉，珠襦玉匣飞成灰。犹余此物镇初地，空山阅得沧桑来。",
      "君不见南朝三百六十寺，至今一一荒烟里。又不见萧梁同泰何崔巍，朝闻舍身夕被围。",
      "铜驼荆棘寻常见，何论区区一衲衣。"
    ]
  },
  {
    "id": "adcfe4db692a9435e312074885a8c5d7",
    "title": "黄山寻益然和尚塔不得偕邵二云作",
    "authorName": "黄景仁",
    "authorId": "adcfe4db692a9435fc9b003bb865367f",
    "dynasty": "清",
    "content": [
      "眼界彻上下，忠义不可逃。大觉上上乘，立脚宜坚牢。",
      "明季益然师，大节丘山高。夙业秉奇慧，四大穷秋毫。",
      "偶然俯尘世，怨水流滔滔。置身君父间，穷数百六遭。",
      "二十举孝廉，抚事心忉忉。愤此蛾子蠢，发箧穷豹韬。",
      "永嘉渡仓卒，内难纷如氂。奇祸知不远，手少尺柄操。",
      "倾家结流亡，破胆同煎熬。杭睦越峤户，浙水为长濠。",
      "一一聚米筹，夜卧常枕韬。建业一失守，奋呼骤霜䬞。",
      "思文入汀漳，遥应鸣金鼛。草间拜郎爵，转战折戟𢧴。",
      "一举事不成，天命堪哀嗷。扬帆度浙海，草草押旌旄。",
      "军中援司马，慷慨君恩叨。左支复右绌，丝尽不可缫。",
      "填海有精卫，负陆无巨鳌。胶舟再沦覆，只影窜棘蒿。",
      "全身入西竺，从此离尘嚣。诛茅吴山颠，樾黑峰㟹嶆。",
      "疮瘢洗涧瀑，剑术教猿猱。夜诵感石裂，泉声应嘈嘈。",
      "接食鸟入手，食罢仍翔翱。灵异难殚述，一二传无謟。",
      "从子故乡来，短衣缚祇裯。迎之返黄海，卓锡观云涛。",
      "中途与相约，归可语尔曹。五日当过我，相待留浊醪。",
      "如期众毕集，语意悲且豪。长歌以当哭，歌旨拟楚《骚》。",
      "歌罢起如室，众意皆惊慅。排闼入相视，趺坐衣垂绦。",
      "呼之已圆寂，是日风怒饕。挂壁何所有，血污留战袍。",
      "始知西来旨，成佛不放刀。朴实得头地，可与群魔鏖。",
      "低眉与努目，一理事不劳。感激壮士心，闻者皆悲号。",
      "曾传瘗塔所，即在兹山皋。万索不可得，但见狐鼠嗥。",
      "嗟嗟长虹气，深闭林橚糁。空山一俯仰，荐尔无溪毛。"
    ]
  },
  {
    "id": "adcfe4db692a9435e1b5cd29529c6b94",
    "title": "归燕曲",
    "authorName": "黄景仁",
    "authorId": "adcfe4db692a9435fc9b003bb865367f",
    "dynasty": "清",
    "content": [
      "玉露零阶叶飘井，巢燕差池去无影。",
      "别路三千紫塞长，秋风一夜乌衣冷。",
      "可怜欲别更徘徊，暮气繁华眼倦开。",
      "易主楼台常似梦，依人心事总如灰。",
      "珠帘十二斜阳下，凄凉几阅流红卸。",
      "昔日抛花散绮筵，此时掠草辞歌榭。",
      "海国回头雾百重，可应魂恋旧房栊。",
      "玉京臂冷红丝断，神女钗归锦合空。",
      "亦有江南未归客，年年社日曾相识。",
      "故家子弟半飘零，芦花满地头俱白。",
      "朱雀航边伴侣稀，郁金堂上故巢非。",
      "抛残一样新团扇，辛苦三春旧舞衣。",
      "感恩几辈同关盼，忍待明年更相见。",
      "一任泥抛落月梁，那堪门掩无人院。",
      "伯劳东去雁南来，百遍相呼誓不回。",
      "天空自有低飞处，不是同心莫浪猜。"
    ]
  },
  {
    "id": "adcfe4db692a943581ec7468c32caf1e",
    "title": "涂山禹庙",
    "authorName": "黄景仁",
    "authorId": "adcfe4db692a9435fc9b003bb865367f",
    "dynasty": "清",
    "content": [
      "铁花已绣支祈胶，闪尸罔象逃鞭鞘。文命治水河精教，玉斗熨胸星冠䫜。",
      "梦中饮河不用瓟，庚辰亥竖供趟䞴。奚仲挟策驱轕轇，趋风白水躬曲包。",
      "玄圭乃得天贶佼，娶涂旧国山峣峣。日暮失嗣心孔怓，祥狐候立风尾捎。",
      "南妾歌始正不咬，出门那顾儿啼𠿈。台桑莽莽云气窙，断山出脉水纳脬，蠙珠吐孕璞剖胞。",
      "精焰浮烁波蒸炰，作贡用逐橘柚包。日月拱璧霓垂旓，典瑞辑玉争来䞭。",
      "乐作言产兼沂巢，趋风振佩敛衽䘯。峨峨冠冕参闾爻，更摄荒邈来圻郊。",
      "贯胸长肱目或𠣑，操蛇衣卉颜涂𪏶。兜离僸𠇱声呶呶，窫窳首龙雕题鲛。",
      "或乘飞黄发垂髾，或乘驺吾驾神蛟。千诡万状穷撮抄，各望声教奔如麃。",
      "有不用命遭击掊，汪罔骨轴专车抛。桐柳血漉谷不苞，省方用代重瞳庖。",
      "威爽万劫留岩坳，越三载会山登茅。记传两地争譊譊，编年冢竹差不淆。",
      "辛壬癸甲史笔㺜，两日生子后所嘲。众论概勿深推敲，黄熊怒气余咆哮。",
      "鳖躯鹿足驱银泡，女娲化石立地胶。风荡日晕微晴窅，宫殿相望同豁庨。",
      "承尘玉座垂蟏蛸，松耶柏耶虬龙梢。岁时杂沓神巫跑，罗列百戏喧钟铙。",
      "肥羊满羫牛折尥，至今熊白忌荐肴。余怆尚与人心交，灵旗肃肃风䫸䫸，送迎曲短神无聱。"
    ]
  },
  {
    "id": "adcfe4db692a943502a19260573e0fe0",
    "title": "稚存从新安归而余方自武陵来新安相失于道作此寄之",
    "authorName": "黄景仁",
    "authorId": "adcfe4db692a9435fc9b003bb865367f",
    "dynasty": "清",
    "content": [
      "来鸿去燕江干路，露宿风飞各朝暮。多时相失万里云，忽又相逢不相顾。",
      "吁嗟吾辈有底忙，怅好年华此愁度。君饮新安水，我客钱塘城。",
      "风岩水穴每独往，此间但恨无君行。君下严陵滩，我上富春郭。",
      "日日看山不见君，咫尺烟波已成错。卸装孤馆开君书，知君去才三日余。",
      "君行尽是我行处，一路见我题诗无。吴山越水两迎送，今夜追君惟有梦。"
    ]
  },
  {
    "id": "adcfe4db692a9435cc1757288ccba1ed",
    "title": "赠程厚孙时为厚孙作书与汪容甫定交",
    "authorName": "黄景仁",
    "authorId": "adcfe4db692a9435fc9b003bb865367f",
    "dynasty": "清",
    "content": [
      "繄余抱黯陋，研弄鲜精业。",
      "横陈抚遗经，诘屈口先嗋。",
      "而解嗤俗儒，鲰论何哮呷。",
      "识字得未曾，异同先摭扱。",
      "赪颜强师承，抱膝未见韐。",
      "细或吹牛毛，纡或旋螺甲。",
      "虚或逃芒荒，挺或走偪狭。",
      "六籍坐泥蟠，铿响谁与擖。",
      "何如返崇山，沈冥守云匣。",
      "何如老秦壁，甓甃任颓压。",
      "虽然千百年，名义固非乏。",
      "缅维炎纪英，纷纶工羽翣。",
      "名象微言该，训诂精理洽。",
      "下际闽洛彦，阐圣在心法。",
      "亦坐门户烦，孽庶相攻劫。",
      "所贵观其通，不废如裘袷。",
      "亦如导支流，纳浸需启闸。",
      "亦如冶洪炉，金沙融一霎。",
      "谁为同心言，痒处与搔掐。",
      "迩欣遘程子，高谈快倾峡。",
      "为难有家世，此任在肩胛。",
      "杰观卓不群，雄步坦无跲。",
      "觇所下帷处，望气已为愶。",
      "百城富拥桓，万轴架盈邺。",
      "时出金石啸，声发不能喝。",
      "遐哉作述心，旷世共呼𣣲。",
      "告我独学难，业成资辅夹。",
      "奈何威凤资，友我等凫鸭。",
      "我识江都汪，投分差可恰。",
      "匪特经无双，群言工贯插。",
      "平时气炎炎，可望难可狎。",
      "论文忽幽渺，境拟月寒硖。",
      "遂与俗殊尚，狂名纷喋喋。",
      "知君求友殷，招来为飞札。",
      "文阵各挽强，敌勍两无怯。",
      "我为壁上观，目定不及眨。",
      "名山让公等，吾行荷锄锸。"
    ]
  },
  {
    "id": "adcfe4db692a94357e458e8e01f9377d",
    "title": "孙薇隐自句曲归以诗示辄题于端即和其春日枉赠之作",
    "authorName": "黄景仁",
    "authorId": "adcfe4db692a9435fc9b003bb865367f",
    "dynasty": "清",
    "content": [
      "句金之坛闲有陵，云可度世而上升。东南一窍辟地肺，绵延休气时云腾。",
      "华阳玉碣闭千载，登空有蹻谁其乘。我生梦见且未得，君有仙骨君先登。",
      "神君抗手不复顾，曲城阊阖呼可膺。江山文藻待洗刷，乘风欲去何由能。",
      "谴诃元放叱抱朴，笑彼过客如风镫。丛花匹练俯下界，幻作组绣罗君膺。",
      "归来脱袖出奇句，是何光气谁依凭。试听掷地响金石，不然扪字生圭棱。",
      "竹坟篆鼎披诘屈，冰车铁马驱凌兢。星枝落笔芒四射，虹血漉剑斑初凝。",
      "不愁呕心鉥肝肾，云梦八九胸浮蒸。始知名山助才力，技至此矣胡能称。",
      "灵蛇荆璧家所握，嘈囋众响喧蛙蝇。君其一出空所见，始以赫日消春冰。",
      "由来文章贵瑰傀，肯袭蹊径循畦塍。《云君》《山鬼》义斯正，墨兵蒙寇言差恒。",
      "云奇岂复古人过，况以常语相因仍。长庚星死玉楼召，此事让君三折肱。",
      "参之韩杜得沈奡，大厥门户归高曾。游山读书更十载，恐绝来者难攀承。",
      "我方兀兀弄铅椠，方幅偪仄无尺缯。惠连得句自吟赏，束晰漫语丛讥惩。",
      "谬逢作者癖痂嗜，积气得吐相夸矜。忆从去春枉君作，迟久不报理讵应。",
      "苦缘望气已辟易，疲军再鼓嗟难兴。倾心倒意讵能默，聊用撮壤崇山层。",
      "自知俗骨不能换，烦君汲引抛长绳。朗吟偕访旧游去，挈我骑二茆龙升。"
    ]
  },
  {
    "id": "adcfe4db692a94351592646ff07cf0bc",
    "title": "颜鲁公名印歌",
    "authorName": "黄景仁",
    "authorId": "adcfe4db692a9435fc9b003bb865367f",
    "dynasty": "清",
    "content": [
      "颜家世宝鲁公印，我初见之光夺矑。",
      "倚天柱地赤文两，铜八分广径亦如。",
      "何论仓籀孰秦汉，招摇输金造化炉。",
      "公之灵爽照千古，洞天琳腴结蕊珠。",
      "英英握拳透爪力，侃侃正士端人书。",
      "相当印印锥罢画，小署纸尾腥红朱。",
      "初疑砥罢卢奕面，泪痕血渍交模糊。",
      "不然老臣忠义胆，一腔色正离方朱。",
      "当时河北廿四郡，大名独邀天子呼。",
      "世称鲁公不姓氏，况千载后鲰生乎。",
      "口噤遑敢以手摸，触著恐犯蛟螭衙。",
      "颇嫌官诰尚书印，九叠盘曲伤形模。",
      "虽然物以人重耳，以此较彼徒区区。",
      "诗成更乞印一纸，佩作肘后龙威符。",
      "要扶心脏作正气，魂梦不敢流荒诬。",
      "复愁雷电忽下取，神物一失如亡逋。"
    ]
  },
  {
    "id": "adcfe4db692a9435c7605e85c98bc40c",
    "title": "得稚存渊如昼却寄",
    "authorName": "黄景仁",
    "authorId": "adcfe4db692a9435fc9b003bb865367f",
    "dynasty": "清",
    "content": [
      "秋窗夜凉镫一粟，日南坊西数椽屋。客心羁孤不可论，忽有故人书在门。",
      "书词悱恻纸黯惨，曾洗巨浪倾昆仑。河关阻越两年别，展翰披缄转愁绝。",
      "洪生倔强百不谙，只解故纸驱银蟫。自餐脱粟厚亲养，俭岁襆被游江潭。",
      "孙郎下笔妙心孔，百炼枯肠泻真汞。寄我新成《病妇诗》，不特才豪亦情种。",
      "鹤笼凤笯两不聊，怜我塌翅为解嘲。老亲弱子感温问，古意分明见方寸。",
      "入世无妨醒是狂，谋生敢道贫非病。燕山九月飞雪花，日日典衣归酒家。",
      "闻钟偶一揽清镜，面上薄已污尘沙。插标卖赋愁绝倒，臣朔苦长时不饱。",
      "织锦偏输新样工，论文每叹清才少。春风野火句全删，今日长安住较难。",
      "故人迟我作长句，须在匡山读书处。"
    ]
  },
  {
    "id": "adcfe4db692a9435ccce59301af8f968",
    "title": "雪后集陶然亭先归道登黑窑厂",
    "authorName": "黄景仁",
    "authorId": "adcfe4db692a9435fc9b003bb865367f",
    "dynasty": "清",
    "content": [
      "城南有高亭，亭与城相向。城雉衔西山，走青嶂。残云时一白，破碎失山状。",
      "对山开长筵，兴酣酒力王。中有清气通，逌然发高唱。",
      "入座皆俊物，能容我跌宕。转嫌眼界窄，三面碍屏障。",
      "欲撤不可得，悄焉思远扬。疾觅快马骑，径去不复让。",
      "岂困困酒逸，略似放翁放。一里得高台，于此足辽旷。",
      "野风四面合，始觉所居亢。尺五韦杜天，幕我作行帐。",
      "城远随野阔，一线空烟漾。入云翻冻旗，暮角隐悲壮。",
      "北眺瓦一垤，万户走鳞浪。倏被暝色催，几处远镫亮。",
      "九门将传钥，三殿久散仗。而我此徘徊，清绝转凄怆。",
      "回忆亭中人，不见此台上。兴至各有适，何必两相望。",
      "抚景伤我心，愿托陶家葬。去去应复来，行行重惆怅。"
    ]
  },
  {
    "id": "adcfe4db692a94351a321113ef18dadb",
    "title": "集吴香亭太常斋见所藏孙雪居董香光书画合册作歌",
    "authorName": "黄景仁",
    "authorId": "adcfe4db692a9435fc9b003bb865367f",
    "dynasty": "清",
    "content": [
      "人言诗妙画难尽，我言是诗皆画境。人言书妙从画参，我言画亦书理兼。",
      "云闲董尚书，书法昔无敌。挥写唐人五七言，金壶汁破霞笺色。",
      "汉阳太守孙雪居，力追诗意为补图。忽忘笔墨在何许，时见云烟空欲无。",
      "咫尺何论万里势，萧瑟苍茫极能事。是书是画两不分，呵成一片青霞气。",
      "汉阳烟树连晴川，两公宦游争后先。我亦楼头访崔颢，昔人不见心茫然。",
      "古人多少登楼客，名籍谁应跨鹤仙。太常先生重毫素，不薄今人尤爱古。",
      "寒宵觞客观宝台，墨光酒气相旋舞。我于斯事罕一优，不嫌百读揩昏眸。",
      "只今墨妙知谁似，俯仰人间三百秋。"
    ]
  },
  {
    "id": "adcfe4db692a9435c764e25c10f833b1",
    "title": "腊月廿五日饮翁学士宝苏斋题钱舜举画林和靖小像用苏韵",
    "authorName": "黄景仁",
    "authorId": "adcfe4db692a9435fc9b003bb865367f",
    "dynasty": "清",
    "content": [
      "一枝梅折孤山麓，冷浸铜瓶汲朝渌。",
      "即此便是逋仙魂，变现花前貌如玉。",
      "此花只合先生诗，便著言诠都绝俗。",
      "玉潭妙手为写真，五百年前阅风烛。",
      "石几生云气尚温，吟眸点漆神逾足。",
      "一童一鹤犹依依，讵是无情抛骨肉。",
      "妻梅谩语如可凭，清供家山问谁录。",
      "后人但赏疏影诗，谁知别有相思曲。",
      "老去高情寄托深，几株留伴坟前竹。",
      "何当唤起图中人，茗话寒宵瀹甘菊。"
    ]
  },
  {
    "id": "adcfe4db692a9435c1eefc5ce660f688",
    "title": "少年行",
    "authorName": "黄景仁",
    "authorId": "adcfe4db692a9435fc9b003bb865367f",
    "dynasty": "清",
    "content": [
      "男儿作健向沙场，自爱登台不望乡。",
      "太白高高天尺五，宝刀明月共辉光。"
    ]
  },
  {
    "id": "adcfe4db692a9435c1a2fac4952428c8",
    "title": "客中闻雁",
    "authorName": "黄景仁",
    "authorId": "adcfe4db692a9435fc9b003bb865367f",
    "dynasty": "清",
    "appreciation": "黄仲则是清代乾隆年间诗人，三十五岁去世，是短命的多才诗人。黄仲则一生贫病交迫，多次参加科举考试不中，为了生计，二十岁开始在浙江、安徽、江西、湖南等地漂泊，三十五岁时病死在山西运城。黄仲则短短的三十四年生命，充满悲哀和困顿，却留下许多优美的诗篇。七言律诗《客中闻雁》，就是黄仲则在漂泊途中所写，在他乡听到大雁的叫声，而感叹自己的身世。\n黄景仁短暂的一生，大都是在贫病愁苦中度过的。他所作诗歌，也大多抒发穷愁不遇、寂寞凄苦的情怀。《客中闻雁》虽然是诗人黄仲则年少时写的作品，但是却没有少年意气风发的气度，而是充满老气横秋的惆怅。",
    "content": [
      "山明落日水明沙，寂寞秋成感物华。",
      "独上高楼惨无语，忽闻孤雁竟思家。",
      "和霜欲起千村杵，带月如听绝漠笳。",
      "我亦稻粱愁岁暮，年年星鬓为伊加。"
    ],
    "translation": "山因为落日的映照而明亮，水也因为沙滩的映衬而明亮。秋天的城市萧瑟寂寞，感叹四周的美好景物已经变得苍凉。独自登上高楼，看不到天边的路，凄然无语。忽然听到一只孤独大雁的叫声，想起远方的家。听到大雁的叫声，知道下霜的季节就要到了，千村万户都响起捣衣声，开始制作冬天的衣服。大雁在秋月下飞鸣而过，听起来就好像大漠胡笳那样悲哀。我也和大雁一样，忧愁岁月，为免于饥寒而四处奔波。每年都为此增加星星白发。"
  },
  {
    "id": "adcfe4db692a94357561ad14fded8cd1",
    "title": "呈袁简斋太史",
    "authorName": "黄景仁",
    "authorId": "adcfe4db692a9435fc9b003bb865367f",
    "dynasty": "清",
    "content": [
      "【其一】",
      "一代才豪仰大贤，天公位置却天然。",
      "文章草草皆千古，仕宦匆匆祇十年。",
      "暂借玉堂留姓氏，便依勾漏作神仙。",
      "由来名士如名将，谁似汾阳福命全。",
      "【其二】",
      "雄谈壮翰振乾坤，唤起文人六代魂。",
      "浙水词源钟巨手，秣陵秋色酿名园。",
      "几人国士曾邀盼，此地苍生尚感恩。",
      "我喜童时识司马，不须拥彗扫公门。",
      "【其三】",
      "燠室风亭翠霭间，药栏花径互周环。",
      "半篙后主迎凉水，一桁前朝戏马山。",
      "似海繁华归彩笔，极天花月养苍颜。",
      "谁知泉石皆经济，此意先生讵等闲。",
      "【其四】",
      "偶逢佳日径开三，丝竹声搀笑语酣。",
      "帐内金钗分左右，宴前竹箭尽东南。",
      "张灯高会星千树，荡桨清歌镜一潭。",
      "不与西园冠盖末，可知才具本难堪。"
    ],
    "annotation": [
      "「半篙后主迎凉水」句：自注：「园有溪，旧志，为南唐纳凉所。」",
      "「不与西园冠盖末，可知才具本难堪」句：自注：「去秋先生招宴，以病未往。」"
    ]
  },
  {
    "id": "adcfe4db692a9435b9f1f6a3fccc36ca",
    "title": "闻子规",
    "authorName": "黄景仁",
    "authorId": "adcfe4db692a9435fc9b003bb865367f",
    "dynasty": "清",
    "content": [
      "声声血泪诉沈冤，啼起巴陵暮雨昏。",
      "只解千山唤行客，谁知身是未归魂。"
    ]
  },
  {
    "id": "adcfe4db692aaffd9cd2f07e59a7dc7c",
    "title": "和伍嵩申江楼",
    "authorName": "岐元",
    "authorId": "adcfe4db692aaffdd1457b72d1457b72",
    "dynasty": "清",
    "content": [
      "时雨时晴画本开，风光不厌酒徒来。",
      "岳阳楼上梅花笛，习子池边鹦鹉杯。",
      "声重晚钟闻远寺，夜深凉雨长新苔。",
      "临江好看东来客，移取芭蕉别院栽。"
    ]
  },
  {
    "id": "adcfe4db692aaffdc0dcd24544fd286f",
    "title": "和顾幼耕秋怀",
    "authorName": "岐元",
    "authorId": "adcfe4db692aaffdd1457b72d1457b72",
    "dynasty": "清",
    "content": [
      "无感何惊秋，入定不知暑。",
      "大仆慕羲农，矫隘薄巢许。",
      "利敛漫逐蝇，顽石天可补。",
      "溱涉挑狂童，洛游动交甫。",
      "重不自引嫌，辱与人何兴。",
      "老经失离奇，屈骚太娇妩。",
      "天地任斡旋，物我何取予。",
      "生生无尽期，造化不吾阻。"
    ]
  },
  {
    "id": "adcfe4db692c6bc5eba6059bb41fa2ee",
    "title": "赐金园感赋",
    "authorName": "鲁之裕",
    "authorId": "adcfe4db692c6bc5d1457b72d1457b72",
    "dynasty": "清",
    "content": [
      "赐金园里百花深，独客支筇可意寻。",
      "露竹半含春晓泪，雪蕉孤卷岁寒心。",
      "双溪印月思持鉴，一径飞泉想沛霖。",
      "尤惜老梅生远谷，未随桃李艳芳林。"
    ]
  },
  {
    "id": "adcfe4db692c6bc54a804c6dbc317a3e",
    "title": "五溪吟",
    "authorName": "鲁之裕",
    "authorId": "adcfe4db692c6bc5d1457b72d1457b72",
    "dynasty": "清",
    "content": [
      "朝餐洪港开林笋，午酌黔阳出土芹。",
      "一部宫商泉灌石，千层图画岫栖云。",
      "酒帘晚带江烟动，渔火遥将夜色分。",
      "屈宋不逢山水寂，教人空自挹灵芬。"
    ]
  },
  {
    "id": "adcfe4db692c6bc582c1b03164836ba8",
    "title": "咏锦鸡",
    "authorName": "鲁之裕",
    "authorId": "adcfe4db692c6bc5d1457b72d1457b72",
    "dynasty": "清",
    "content": [
      "彩羽争鸾凤，雕笼饫稻粱。",
      "见珍翻见困，语语怨文章。"
    ]
  },
  {
    "id": "adcfe4db692c6bc5b0e1d6c453b70bf8",
    "title": "武当篇",
    "authorName": "鲁之裕",
    "authorId": "adcfe4db692c6bc5d1457b72d1457b72",
    "dynasty": "清",
    "content": [
      "洪蒙惨竭青黄力，削凿嵚岩簇鳌极。",
      "芙渠攒矗厚坤心，王子磨针开道域。",
      "明皇奉教靡黄金，范像镕宫冠绝岑。",
      "斗垣峻级仞十万，磴道钩绳凌井参。",
      "足底云缨亘辟阖，岳渎畿圻纷𦆻飒。",
      "太和元气郁氤氲，拱揖飞仙承问答。",
      "振衣一啸雷崩轰，冉冉梯霞达玉京。",
      "八宫二观遍游历，三十六庵群送迎。",
      "胜朝金碧贱于土，陬澨琳宫不胜数。",
      "武当美丽甲寰中，如林丰碣丛荒宇。",
      "从来不朽唯曰三，德功今属琪园龛。",
      "块间名业露晞日，布金匹士隆高谈。",
      "巘原陟降别有以，不向曹溪掬香水。",
      "质成虞芮尊片言，乃亩乃宣乃疆理。",
      "瞪目沧桑指一弹，铦锋待截情渊澜。",
      "松下鼋蛇轻绿骨，真人那在层霄巅。"
    ]
  },
  {
    "id": "adcfe4db69309e2225629e144022aa7c",
    "title": "江上",
    "authorName": "陶锐",
    "authorId": "adcfe4db69309e22d1457b72d1457b72",
    "dynasty": "清",
    "content": [
      "秋雨秋风客棹迟，放船好趁晚晴时。",
      "青山断处见僧寺，红树丛中出酒旗。",
      "刈稻人归携䆉稏，卖鱼船去载鸬鹚。",
      "明霞点缀澄江景，欲和当年小谢诗。"
    ]
  },
  {
    "id": "adcfe4db69309e222cf0e6e99558fdfc",
    "title": "紫云宫题壁",
    "authorName": "陶锐",
    "authorId": "adcfe4db69309e22d1457b72d1457b72",
    "dynasty": "清",
    "content": [
      "水落滩声走怒雷，僧楼门面峡江开。",
      "山云忽起天乍暝，一十二峰飞雨来。"
    ]
  },
  {
    "id": "adcfe4db69309e22ae227621bedcaf5d",
    "title": "鹰山",
    "authorName": "陶锐",
    "authorId": "adcfe4db69309e22d1457b72d1457b72",
    "dynasty": "清",
    "content": [
      "连山姿飞腾，万状纷罗萃。",
      "其中踞苍鹰，森然欲离地。",
      "石骨露细筋，峰铓磨利翅。",
      "狐兔失窟穴，鸠鹊凛然退。",
      "我来及早春，飒飒高秋气。",
      "乱流走白沙，寒草少青翠。",
      "侧足不敢扪，摘绦疑可试。",
      "化工妙写生，肖物神奸备。",
      "舆图考未详，支筇聊适意。",
      "他时风雨来，毋令鞲脱臂。"
    ]
  },
  {
    "id": "adcfe4db6933bfa729cc6ae48c4a87f9",
    "title": "饥民行",
    "authorName": "崔旸",
    "authorId": "adcfe4db6933bfa7d1457b72d1457b72",
    "dynasty": "清",
    "content": [
      "蒙裾复辑履，饥民卧道旁。",
      "不食问几日，欲语泪千行。",
      "去年河水涨，河西秋稼伤。",
      "严冬寒且饥，老幼多死亡。",
      "残喘延至春，乞食来此方。",
      "昨日过朱门，瓜牙如虎狼。",
      "今朝叩蓬户，十家九绝粮。",
      "命已悬旦夕，恨不死故乡。",
      "低头不复语，面目色凄凉。",
      "欲救无寸柄，徘徊空断肠。"
    ]
  },
  {
    "id": "adcfe4db69365ff72d16d875b9fa00f9",
    "title": "遣怀",
    "authorName": "张九镡",
    "authorId": "adcfe4db69365ff7f3144cef0533a888",
    "dynasty": "清",
    "content": [
      "惯作长安客，深居学闭关。",
      "微凉依道院，残梦别家山。",
      "世味宁如此，平生好自闲。",
      "秋风飘忽起，倦鸟未知还。"
    ]
  },
  {
    "id": "adcfe4db69365ff74d8c99e9638b8b35",
    "title": "六榕寺",
    "authorName": "张九镡",
    "authorId": "adcfe4db69365ff7f3144cef0533a888",
    "dynasty": "清",
    "content": [
      "题名看玉局，无复六榕阴。",
      "僧话茶烟久，人行塔影深。",
      "旃檀留法相，梵呗起清音。",
      "一宿宗门契，何缘净此心。"
    ]
  },
  {
    "id": "adcfe4db69365ff7e13dfc0a5a385597",
    "title": "清凉寺居感怀",
    "authorName": "张九镡",
    "authorId": "adcfe4db69365ff7f3144cef0533a888",
    "dynasty": "清",
    "content": [
      "六月清凉寺，萧然天地秋。",
      "树梢悬岳影，殿脚插湘流。",
      "蝉急鸦声静，钟迟梵语幽。",
      "灵山空扫地，暂得一登楼。"
    ]
  },
  {
    "id": "adcfe4db69365ff7d07270732b51fe62",
    "title": "雨渡汾关却寄太原音信",
    "authorName": "张九镡",
    "authorId": "adcfe4db69365ff7f3144cef0533a888",
    "dynasty": "清",
    "content": [
      "长夏阴凉曙色分，山关南去傍横汾。",
      "津临雀鼠常疑雨，岳近蛟龙半作云。",
      "京国衣冠犹绕梦，天涯昆弟惜离群。",
      "息肩早慰高堂望，北顾音书几日闻。"
    ]
  },
  {
    "id": "adcfe4db69365ff741dfd5b8eeccc32a",
    "title": "晚秋广陵泛舟",
    "authorName": "张九镡",
    "authorId": "adcfe4db69365ff7f3144cef0533a888",
    "dynasty": "清",
    "content": [
      "红桥修禊冶春诗，载酒江湖似牧之。",
      "谁信一官烟月地，欧苏鼎立见丛祠。"
    ]
  },
  {
    "id": "adcfe4db69365ff7c742a61b5aa236a7",
    "title": "义帝祠歌",
    "authorName": "张九镡",
    "authorId": "adcfe4db69365ff7f3144cef0533a888",
    "dynasty": "清",
    "content": [
      "南公伤心武关客，三户人烟悲欲咽。阿孙亦号楚怀王，居巢老人定奇策。",
      "牧羊立后原无功，卿子冠军非英雄。渡河九战钜鹿震，入关一炬咸阳红。",
      "将军自王等闲耳，徙帝上游嗟已矣。谁令击杀临江中，缟素翻怜汉天子。",
      "由来反掌成儿嬉，君家世将宁如此。舣船下马呼天亡，咫尺江东非故乡。",
      "亡秦必楚楚事毕，岭云郢树同苍凉。君不见郴州城西一抔土，碧血斑烂雪花舞。",
      "寒销白虎墓门空，更听明年啼杜宇。"
    ]
  },
  {
    "id": "adcfe4db69365ff786a1cecf40263f05",
    "title": "信阳大雪",
    "authorName": "张九镡",
    "authorId": "adcfe4db69365ff7f3144cef0533a888",
    "dynasty": "清",
    "content": [
      "关门一夜嘶严风，鸡鸣霰集寒镫红。",
      "平明径问信阳道，风花飒沓云溟蒙。",
      "凌兢驴影冻欲死，虽有健步难为工。",
      "客言河北艰难至，河冰十月声琤琮。",
      "太行雪片大如席，飞狐倒马谁能穷。",
      "劝君爱此琼贝色，此行所历将毋同。",
      "江淮咫尺动愁绝，轻烟点鬓如飞蓬。",
      "眼明竹树尚历落，手掇沙石皆玲珑。",
      "汝南城郭在何处，回首不见关南东。",
      "凭陵荆楚压淮蔡，青山一发来天中。",
      "冥厄塞前聚虎穴，嵖岈峰里留蚕丛。",
      "当年封狼据平地，长戈快戟森刀弓。",
      "悬瓠池边寂不备，坐令鹅鸭参军容。",
      "英雄闲道颇制胜，要与夜雪成奇功。",
      "豪吟对此意飞动，举杯一笑惊长空。"
    ]
  },
  {
    "id": "adcfe4db6945049b43fa97488d8d6c0f",
    "title": "东郊",
    "authorName": "萨大文",
    "authorId": "adcfe4db6945049bd1457b72d1457b72",
    "dynasty": "清",
    "content": [
      "偶步东郊外，才知春色深。",
      "莺花撩倦眼，山水静人心。",
      "荷筱者谁子，长歌入晚林。",
      "逝将屏城市，住此任登临。"
    ]
  },
  {
    "id": "adcfe4db69476f9c36a73ebf43b53711",
    "title": "丙子1816巡台初抵澎湖",
    "authorName": "王绍兰",
    "authorId": "adcfe4db69476f9ce22dd5dadfce0680",
    "dynasty": "清",
    "content": [
      "乍经沧海到澎阳，岛屿青青水一方。",
      "奉使东瀛持虎节，安流南纪靖龙堂。",
      "天生绝险山河固，运际文明日月光。",
      "努力诸君劳镇抚，輶轩载笔颂平康。"
    ]
  },
  {
    "id": "adcfe4db694f5d6be6456c528eead3f3",
    "title": "将去彝陵用梁节庵闲山韵留别李尧岑参议李子申观察",
    "authorName": "黄绍弟",
    "authorId": "adcfe4db694f5d6bd1457b72d1457b72",
    "dynasty": "清",
    "content": [
      "解官乍觉此身闲，引睡文书一律删。",
      "乡梦难忘斤竹涧，宦游屡访下牢关。",
      "江流东去欢将别，崦景西催老未还。",
      "鸿雁惊风遗迹在，苦教夜雨忆巴山。"
    ]
  },
  {
    "id": "adcfe4db694f5d6b83fbf9de07882a20",
    "title": "留别凝碧轩园中草木再叠前韵",
    "authorName": "黄绍弟",
    "authorId": "adcfe4db694f5d6bd1457b72d1457b72",
    "dynasty": "清",
    "content": [
      "小园草树称萧闲，手抚庭柯绿未删。",
      "身世巢鹪聊此寄，门庭罗雀不妨关。",
      "落梅送客应伤别，丛桂留人似乞还。",
      "辜负故乡松菊约，结庐相对集云山。"
    ]
  },
  {
    "id": "adcfe4db694f5d6b9589df4a9ab804f4",
    "title": "读林霁山集",
    "authorName": "黄绍弟",
    "authorId": "adcfe4db694f5d6bd1457b72d1457b72",
    "dynasty": "清",
    "content": [
      "幽草琼花托梦中，至今文字照江东。",
      "玉鱼葬处魂何往，石马陵前力竟穷。",
      "严濑孤踪皋羽伴，娥江沈恨叠山同。",
      "如何采药谈遗老，不及芗林郑朴翁。"
    ]
  },
  {
    "id": "adcfe4db694f5d6b138008bef2283f28",
    "title": "黄岩扬定夫前辈寄示感怀诗次韵奉答",
    "authorName": "黄绍弟",
    "authorId": "adcfe4db694f5d6bd1457b72d1457b72",
    "dynasty": "清",
    "content": [
      "九死馀生似裕之，秋风萧瑟鬓如丝。",
      "私忧嫠妇周将陨，颇羡村人汉不知。",
      "野草有心烧后在，残花无力雨中持。",
      "玉京回首升平梦，可复衣冠尚昔时。"
    ]
  },
  {
    "id": "adcfe4db694f5d6b138008be38e41ddd",
    "title": "黄岩扬定夫前辈寄示感怀诗次韵奉答",
    "authorName": "黄绍弟",
    "authorId": "adcfe4db694f5d6bd1457b72d1457b72",
    "dynasty": "清",
    "content": [
      "郡记重编郑缉之，梓乡旧帙渺金丝。",
      "赤城灵秀逶迤接，白石渊源约略知。",
      "垂老生涯同寂寞，读书种子孰扶持。",
      "至今墨妙碑亭过，尚忆先生坦腹时。"
    ]
  },
  {
    "id": "adcfe4db694f5d6bb1928d34933af713",
    "title": "黄岩王玫伯同年后雕草堂落成寄诗索和次韵答之",
    "authorName": "黄绍弟",
    "authorId": "adcfe4db694f5d6bd1457b72d1457b72",
    "dynasty": "清",
    "content": [
      "略识文章豹一斑，传经著述二洪间。",
      "暮年萧瑟初归里，故国周围剩有山。",
      "闲与灵均吟楚泽，敢烦尹喜候函关。",
      "露车草草差安稳，馀痛惊心倦鸟还。"
    ]
  },
  {
    "id": "adcfe4db694f5d6bb1928d34275acd9d",
    "title": "黄岩王玫伯同年后雕草堂落成寄诗索和次韵答之",
    "authorName": "黄绍弟",
    "authorId": "adcfe4db694f5d6bd1457b72d1457b72",
    "dynasty": "清",
    "content": [
      "沧桑饱阅如传舍，莽荡乾坤一叶身。",
      "杜老万间思突兀，放翁干步爱嶙峋。",
      "手编诗集还题晋，口授经文未毁秦。",
      "闻道草堂无俗客，哦松来伴岁寒人。"
    ]
  },
  {
    "id": "adcfe4db694f5d6bb1928d34adde6b55",
    "title": "黄岩王玫伯同年后雕草堂落成寄诗索和次韵答之",
    "authorName": "黄绍弟",
    "authorId": "adcfe4db694f5d6bd1457b72d1457b72",
    "dynasty": "清",
    "content": [
      "重拟东坡赠影形，清文落手似新硎。",
      "芟除芜秽谈经席，点缀芳菲问字亭。",
      "万里新愁双鬓白，百年旧物一毡青。",
      "五峰师友渊源在，咫尺苍溪有典型。"
    ]
  }
]