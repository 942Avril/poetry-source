[
  {
    "id": "adcfe4db1609a237b650ce1c1be935ab",
    "title": "卜算子 · 春病",
    "authorName": "周蕉",
    "authorId": "adcfe4db1609a237d1457b72d1457b72",
    "dynasty": "清",
    "content": [
      "心是惜花疼，足是寻春乏。花残春老病根由，病也风流煞。",
      "欲补恨难消，欲泻情还弱。春来花放是良医，此外曾无药。"
    ]
  },
  {
    "id": "adcfe4db1609a237b88fa84ddb3c1156",
    "title": "虞美人 · 怀外",
    "authorName": "周蕉",
    "authorId": "adcfe4db1609a237d1457b72d1457b72",
    "dynasty": "清",
    "content": [
      "别后音书无片纸。一只鸳鸯愁欲死。莫将行迹比萍踪。便是浮萍还有、日相逢。",
      "枝头豆大青梅小。拟似芳心酸意少。寻山问水竟忘归。辜负山明水秀、眼和眉。"
    ]
  },
  {
    "id": "adcfe4db16a4dad5c6d31e2aef897f8d",
    "title": "苑里年节竹枝词",
    "authorName": "蔡见先",
    "authorId": "adcfe4db16a4dad56ae07dcb04df4d43",
    "dynasty": "清",
    "content": [
      "黎明爆竹换年光，共上大家欢喜场。一礼亲朋相问讯，春觞定作几天忙。"
    ]
  },
  {
    "id": "adcfe4db16a4dad5c6d31e2ab5b6a484",
    "title": "苑里年节竹枝词",
    "authorName": "蔡见先",
    "authorId": "adcfe4db16a4dad56ae07dcb04df4d43",
    "dynasty": "清",
    "content": [
      "大开灯市月争明，士女如云结队行。更有官民同乐意，管弦谱出太平声。"
    ]
  },
  {
    "id": "adcfe4db16a4dad5c6d31e2a21c19315",
    "title": "苑里年节竹枝词",
    "authorName": "蔡见先",
    "authorId": "adcfe4db16a4dad56ae07dcb04df4d43",
    "dynasty": "清",
    "content": [
      "纷纷牲醴闹头牙，膜拜香烧福德爷。农祝丰年商利市，醉人扶过比邻家。"
    ]
  },
  {
    "id": "adcfe4db16a4dad5c6d31e2a8b1b21c5",
    "title": "苑里年节竹枝词",
    "authorName": "蔡见先",
    "authorId": "adcfe4db16a4dad56ae07dcb04df4d43",
    "dynasty": "清",
    "content": [
      "鞭丝钗影夕阳村，祭扫归来旧事论。不踏青青原上草，寿公祠里共招魂。"
    ]
  },
  {
    "id": "adcfe4db16a4dad5c6d31e2a61893b14",
    "title": "苑里年节竹枝词",
    "authorName": "蔡见先",
    "authorId": "adcfe4db16a4dad56ae07dcb04df4d43",
    "dynasty": "清",
    "content": [
      "米粽争缠续命丝，斗舟旧事忆潮儿。人家邀福心偏胜，蒲艾青苍插满篱。"
    ]
  },
  {
    "id": "adcfe4db16a4dad5c6d31e2a3f6953cc",
    "title": "苑里年节竹枝词",
    "authorName": "蔡见先",
    "authorId": "adcfe4db16a4dad56ae07dcb04df4d43",
    "dynasty": "清",
    "content": [
      "广设盂兰好道场，慈和宫里闹跄跄。阇黎化食浑闲事，大众皈依拜鬼王。"
    ]
  },
  {
    "id": "adcfe4db16a4dad5c6d31e2a10a39ccc",
    "title": "苑里年节竹枝词",
    "authorName": "蔡见先",
    "authorId": "adcfe4db16a4dad56ae07dcb04df4d43",
    "dynasty": "清",
    "content": [
      "香花酒果列多盘，高供巍巍七妈坛。有巧似知人尽乞，小儿身上乞平安。"
    ]
  },
  {
    "id": "adcfe4db16a4dad5c6d31e2aed5c7fd2",
    "title": "苑里年节竹枝词",
    "authorName": "蔡见先",
    "authorId": "adcfe4db16a4dad56ae07dcb04df4d43",
    "dynasty": "清",
    "content": [
      "月到中秋分外殊，尝新有饼美于酴。良宵忙煞痴儿女，牧豕槽边问椅姑。"
    ]
  },
  {
    "id": "adcfe4db16a4dad5c6d31e2ae457d250",
    "title": "苑里年节竹枝词",
    "authorName": "蔡见先",
    "authorId": "adcfe4db16a4dad56ae07dcb04df4d43",
    "dynasty": "清",
    "content": [
      "虎头山畔听潮前，此日风高又一年。遍语插萸诸弟辈，题糕莫负菊花天。"
    ]
  },
  {
    "id": "adcfe4db16a4dad5c6d31e2a5b944cc5",
    "title": "苑里年节竹枝词",
    "authorName": "蔡见先",
    "authorId": "adcfe4db16a4dad56ae07dcb04df4d43",
    "dynasty": "清",
    "content": [
      "拌米为丸腻比脂，祀神祭祖两相宜。初来新妇宜男相，一粒投炉卜已知。"
    ]
  },
  {
    "id": "adcfe4db16a4dad5c6d31e2ac2b586aa",
    "title": "苑里年节竹枝词",
    "authorName": "蔡见先",
    "authorId": "adcfe4db16a4dad56ae07dcb04df4d43",
    "dynasty": "清",
    "content": [
      "食福年终是尾牙，盛筵今日请头家。可怜索债从兹急，安得台高好避他。"
    ],
    "annotation": [
      "“食福年终是尾牙，盛筵今日请头家”句：尾牙是闽南地区的汉族传统节日，是汉族民间祭拜土地公的仪式。商家一年活动的“尾声”，也是普通百姓春节活动的“先声”。一般人家除头牙、尾牙外，其他牙期不做，而商人则月月做牙不误。口语化来表达的“做牙”就是为做土地公的第几“个”祭拜节日，因此在闽南“牙”有“个”的意思。做牙的日子设置在每逢农历初二及十六日，如此除作为节庆月的正月外每个月都要做两次牙，其中二月初二头牙、六月十六半年牙，腊月十六尾牙是闽南人（尤其是商家）十分重视的“三大牙”。这一年二十二次“做牙”之中属腊月十六日尾牙尤为隆重，因为这是一年牙期中最后一个的敬土地公的日子。通常也指商家为答谢土地公一年来的关照，都会准备丰富的祭品来酬谢土地公，而祭拜完的东西就会为犒赏工人一年辛苦而设酬谢酒宴。在腊月十六这日，家家户户皆备比平日里更丰富的祭品三牲、五果、茶酒祭拜土地公，以酬谢一年来的佑助。“一敬神二敬人”，古时的做牙就已有食文化了。“做牙”习俗最初起于“牙商”，祭拜过后的贡品，头家会以好酒好菜向牙商们请客致谢以及分给雇工与仆婢，这就叫“打牙祭”“食尾牙”。古典小说《儒林外史》第十八回中就写道:“平常每日就是小菜饭，初二、十六，跟着店里吃牙祭肉……”普通人家通常会准备润饼为尾牙应节食物。这是当时作为过节的一种伙食改善，寓意着把一整年不好的全部把它吃掉，期待来年事事顺心。商人更是大开宴席以犒劳雇工们一年的辛苦。在古时，商界还有一句俗谚：“食头牙跷脚捻嘴须，食尾牙面忧忧。” 说的是雇工们吃头牙时心情都很好，因为代表着一年新的工作又要开始，自己已经得到公司的肯定与留任。而吃尾牙，就意味深长了。“食尾牙”的时候头家除了会派利市（红包）发年赏奖励员工外，还会借此用餐的机会以含蓄的手法（雇主将要解聘任何员工，则以白斩鸡鸡头相向）来指出裁员的雇工。因此雇工因为这顿鸿门宴面忧忧，提心掉胆、愁绪满面，担心吃了这餐饭之后，过了年老板就把自己解雇了，故而会愁容满面。",
      "“可怜索债从兹急，安得台高好避他”句：通常尾牙后到腊月二十二日是头家赶工结账以及收账的时候，这里是有讲究的，过了“尾期”债主强强收账常会被痛骂甚至痛打一顿。"
    ]
  },
  {
    "id": "adcfe4db16a4dad5c6d31e2a0266fd2a",
    "title": "苑里年节竹枝词",
    "authorName": "蔡见先",
    "authorId": "adcfe4db16a4dad56ae07dcb04df4d43",
    "dynasty": "清",
    "content": [
      "共云今夕是辞年，儿女围炉笑语传。我独偷闲修酒脯，擘开囊锦祭诗篇。"
    ]
  },
  {
    "id": "adcfe4db16bfc1b425eb6af7cb9a9c62",
    "title": "清平乐",
    "authorName": "陆求可",
    "authorId": "adcfe4db16bfc1b4d1457b72d1457b72",
    "dynasty": "清",
    "content": [
      "忙呼百舌。来报芳菲节。黍谷邹阳吹律切。早晚菖蒲绾结。",
      "五原消息嫌迟。赭鞭行令无私。青帝重来巡狩，翠华芳草天涯。"
    ]
  },
  {
    "id": "adcfe4db16bfc1b45f94879e44f2488d",
    "title": "中兴乐",
    "authorName": "陆求可",
    "authorId": "adcfe4db16bfc1b4d1457b72d1457b72",
    "dynasty": "清",
    "content": [
      "宝骑迎来日载阳。东郊瑞绾晴光。土牛畔，野老话农桑。",
      "洞庭春色黄柑子。梅园里。五辛盘举。斟酌处，景初长。"
    ]
  },
  {
    "id": "adcfe4db16bfc1b4eeb04e9dfd18c020",
    "title": "唐多令",
    "authorName": "陆求可",
    "authorId": "adcfe4db16bfc1b4d1457b72d1457b72",
    "dynasty": "清",
    "content": [
      "四始转芳洲。三微启孟陬。献椒花、颂出妆楼。聚饮屠苏谁最少，添一岁、更风流。",
      "阊阖在螭头。衣冠拜冕旒。赐醁醽、白兽樽浮。朝罢金莲花炬散，曾记入、火城游。"
    ]
  },
  {
    "id": "adcfe4db16bfc1b4c5d3003aa7d1175e",
    "title": "诉衷情 · 近",
    "authorName": "陆求可",
    "authorId": "adcfe4db16bfc1b4d1457b72d1457b72",
    "dynasty": "清",
    "content": [
      "入春七日，便觉韶光轻转。梅花飘雪帘栊，柳色弄晴庭院。多少竹房松坞，野店山桥，早听仓庚啭。",
      "闺情倩。彩剪桃花人面。屏风金箔，帖遍教谁见。登楼盼。知伊思发，花前隔断，关河乡县。写尽鹅溪绢。"
    ]
  },
  {
    "id": "adcfe4db16bfc1b436f0988492da56d1",
    "title": "金缕曲",
    "authorName": "陆求可",
    "authorId": "adcfe4db16bfc1b4d1457b72d1457b72",
    "dynasty": "清",
    "content": [
      "洗出新春月。正竹架松棚，逼近上元佳节。巷陌笙歌香暗度，望见高楼残雪。启绣户、藏灯重叠。提出锦箱银烛换，碧玲珑、齐挂雕梁铁。斗柄转，众星列。",
      "玉堂绮宴琉璃澈。乍举头、瑶天朗净，低通藻棁。漏箭不催金吾醉，侍女频添鸡舌。且一任、兰膏明灭。未过传柑三五夜，尽灯花、开个同心结。初试起、水晶热。"
    ]
  },
  {
    "id": "adcfe4db16bfc1b4bd6fb1c709ba7bd5",
    "title": "霜天晓角",
    "authorName": "陆求可",
    "authorId": "adcfe4db16bfc1b4d1457b72d1457b72",
    "dynasty": "清",
    "content": [
      "新正月半。皓影连云汉。偏闹六街灯火，好月无人看。",
      "喧阗箫鼓乱。旦旦如何旦。归坐小山梅下，香茗几人清玩。"
    ]
  },
  {
    "id": "adcfe4db16bfc1b4c32a880b80eae628",
    "title": "传言玉女",
    "authorName": "陆求可",
    "authorId": "adcfe4db16bfc1b4d1457b72d1457b72",
    "dynasty": "清",
    "content": [
      "巷陌如云，尽是冶游儿女。斜阳初下，看烟含苍屿。银蟾皎洁，第一团圞时序。漫寻良友，且斟芳醑。",
      "满院梅花，竹兼松、对蜡炬。岁寒三友，胜广寒仙侣。家童报道，门外烧灯如许。冁然点首，擎杯无语。"
    ]
  },
  {
    "id": "adcfe4db16bfc1b404f0d5b16522b4ba",
    "title": "玉漏迟",
    "authorName": "陆求可",
    "authorId": "adcfe4db16bfc1b4d1457b72d1457b72",
    "dynasty": "清",
    "content": [
      "姮娥清镜满，良宵偏称，烧灯为寿。到处笙歌，五夜明如白昼。火树星桥不断，更宝马香车驰骤。真辐臻。贫家隘巷，下机抛绣。",
      "何如试鼓狂生，著单绞岑牟，扬捶恐后。三弄渔阳，四座尽倾节奏。今日风流名士，想惟有、传柑依旧。听玉漏。低徊汉书时候。"
    ]
  },
  {
    "id": "adcfe4db16bfc1b4d41fbdc9d06cd91a",
    "title": "河传",
    "authorName": "陆求可",
    "authorId": "adcfe4db16bfc1b4d1457b72d1457b72",
    "dynasty": "清",
    "content": [
      "上元风雨。补天何处。一街春水。玉楼深，宴设洞庭柑子。窗明灯影里。山棚湿透殷红紫。",
      "羞簪珥。闲杀寻灯履。广寒宫。云影中。空蒙。无桥驾彩虹。"
    ]
  },
  {
    "id": "adcfe4db16bfc1b41f018f30e0cea897",
    "title": "摘得新",
    "authorName": "陆求可",
    "authorId": "adcfe4db16bfc1b4d1457b72d1457b72",
    "dynasty": "清",
    "content": [
      "闰孟春。喜见月重轮。",
      "青藜双照我，读书人。一年两度正月半，踏歌频。"
    ]
  },
  {
    "id": "adcfe4db16bfc1b40c5c2e7d1ae2627d",
    "title": "念奴娇",
    "authorName": "陆求可",
    "authorId": "adcfe4db16bfc1b4d1457b72d1457b72",
    "dynasty": "清",
    "content": [
      "中和过了，又花朝清霁，无边烟景。水绿天青归雁喜，风暖一湾渔艇。嫩柳园亭，新蒲池馆，寒尽松筠岭。楼台初启，晓来翠袖轻冷。",
      "堪爱细草芊绵，踏青丝履，转过秋千影。暗祷封姨休折损，秾李绯桃红杏。上苑金鞍，后庭玉树，都是神仙境。芳菲扑蝶，为谁良会驰骋。"
    ]
  },
  {
    "id": "adcfe4db16bfc1b4dee8b8bcf1580d1d",
    "title": "惜分飞",
    "authorName": "陆求可",
    "authorId": "adcfe4db16bfc1b4d1457b72d1457b72",
    "dynasty": "清",
    "content": [
      "溱洧遗风多芍药。好订兰亭春约。曲水流觞酌。因修禊事看鱼跃。",
      "匝树花芳莺语乐。斗草东风池阁。可有金人落。水心长剑凌波托。"
    ]
  },
  {
    "id": "adcfe4db16bfc1b43510947bde5eb4b6",
    "title": "柳稍青",
    "authorName": "陆求可",
    "authorId": "adcfe4db16bfc1b4d1457b72d1457b72",
    "dynasty": "清",
    "content": [
      "细柳生烟。夭桃吐火，寒食春天。茶灶停炊，熏笼罢热，冷落榆钱。",
      "佳人争戏秋千。飘荡处、依稀半仙。一骑红尘，九门鱼钥，乐事无边。"
    ]
  },
  {
    "id": "adcfe4db16bfc1b429ad349cb086156e",
    "title": "玉女摇仙佩",
    "authorName": "陆求可",
    "authorId": "adcfe4db16bfc1b4d1457b72d1457b72",
    "dynasty": "清",
    "content": [
      "官场蹴鞠，禁院秋千，处处乱红轻绿。楼阁蓬瀛，山河锦绣，无数冲花骑竹。极望烟盈目。尽新钻榆柳，早传宫烛。知多少、王候第宅，薄暮笙歌，宴饮金谷。舞试踏青鞋，越艳吴娃，湘裙六幅。",
      "昨日燕泥湿透，柳絮飘迟，春锁一天霢霂。思妇梦回，行人魂断，红杏村垆酒熟。更喜逢晴燠，竞嬉游、陇上墦间风俗。看一路、纸钱飞蝶，杜鹃染泪，淡妆浓抹。娇声哭。归家儿女灯前簇。"
    ]
  },
  {
    "id": "adcfe4db16bfc1b413ef4484b2dec430",
    "title": "送入我门来",
    "authorName": "陆求可",
    "authorId": "adcfe4db16bfc1b4d1457b72d1457b72",
    "dynasty": "清",
    "content": [
      "剑倚苍蒲，虎牵白艾，清尊满泛雄黄。四海天中，千古号端阳。刚刚五月逢初五，近短至书云夜渐长。能续命，多少缠绵彩缕，沐浴兰汤。",
      "信是怀沙堪吊，飞凫一时竞渡，泽畔悲凉。今作欢娱，谁断汨罗肠。红裙妒杀榴花色，看眉黛凝萱草夺将。笑粉团角黍，小弓戏射，中者先尝。"
    ]
  },
  {
    "id": "adcfe4db16bfc1b4fc56a781e40b41b0",
    "title": "贺新郎",
    "authorName": "陆求可",
    "authorId": "adcfe4db16bfc1b4d1457b72d1457b72",
    "dynasty": "清",
    "content": [
      "记得逐龙舟，甚枝头、海榴花蕊，重开如簇。绣户佳人擎彩线，艾索垂垂金屋。再一度、兰汤早浴。新样钗符双鬓满，听溪头、十里笙歌续。解菰黍，连昌歜。",
      "灵均休向欧回哭。喜今年、五丝楝叶，两番风俗。料想骚魂千载下，波底不愁枵腹。何须怨、龙潭蛟谷。只有蟾蜍和蝎虎，恨羲和、置闰心何毒。两月里，偏相捉。"
    ]
  },
  {
    "id": "adcfe4db16bfc1b44c2d8abe82ddc4e3",
    "title": "巫山一段云",
    "authorName": "陆求可",
    "authorId": "adcfe4db16bfc1b4d1457b72d1457b72",
    "dynasty": "清",
    "content": [
      "雨洗江心镜，无阳午不端。暂将飞白扇盘桓。榴大湿生寒。",
      "受水烹枭易，扬鞭躤柳难。葵花向日示人看。只是寸心丹。"
    ]
  },
  {
    "id": "adcfe4db16bfc1b47c292a9393b5fd62",
    "title": "金人捧露盘",
    "authorName": "陆求可",
    "authorId": "adcfe4db16bfc1b4d1457b72d1457b72",
    "dynasty": "清",
    "content": [
      "孟秋天，将弦月，可怜宵。看银河、乌鹊填桥。黄姑无赖，不容天女织鲛绡。琼楼玉宇金风起，离恨初消。",
      "笑人间，陈瓜果，求蛛网，望云霄。薛瑶英、连理花飘。流星未坠，深闺争喜得蟏蛸。庭中柳子多文藻，借景逍遥。"
    ]
  },
  {
    "id": "adcfe4db16bfc1b4a1150b8e9ee47e24",
    "title": "离别难",
    "authorName": "陆求可",
    "authorId": "adcfe4db16bfc1b4d1457b72d1457b72",
    "dynasty": "清",
    "content": [
      "历正巧弄牵牛。颁他两度离愁。叹痴人不解。羡欢娱得再。那知今晓别，彩桥头。音信绝。银河阔。平添几尺泪波流。双七夕。",
      "支机石。离别难。霓裳比昔增寒。重奏于阗乐。频驾临风鹊。曝衣乍展先乾。良会速。依然独。玉梭金镊暂盘桓。"
    ]
  },
  {
    "id": "adcfe4db16bfc1b412f4d5da3dffffaa",
    "title": "卜算子",
    "authorName": "陆求可",
    "authorId": "adcfe4db16bfc1b4d1457b72d1457b72",
    "dynasty": "清",
    "content": [
      "暗里送秋光，不管愁人怕。偶向梧桐树底行，一叶当头下。",
      "风起小池寒，露湿莲房卸。引勤当年旧性情，无数悲秋话。"
    ]
  },
  {
    "id": "adcfe4db16bfc1b4b2801a2e214e2906",
    "title": "天仙子",
    "authorName": "陆求可",
    "authorId": "adcfe4db16bfc1b4d1457b72d1457b72",
    "dynasty": "清",
    "content": [
      "春山历历春波浏。青衫白帢随春走。无端几日雨兼风，生僝僽。新花柳。庭前帘下常垂首。",
      "双袖了搊筝纤手。冷透了调鹦素口。金猊空爇水沉香，寒时候。愁时候。杏花村里沽村酒。"
    ]
  },
  {
    "id": "adcfe4db16bfc1b4306019a741273d27",
    "title": "女冠子",
    "authorName": "陆求可",
    "authorId": "adcfe4db16bfc1b4d1457b72d1457b72",
    "dynasty": "清",
    "content": [
      "风光堪爱。青天上彤云无赖。迟误了、酒缘花债。红桃翠柳，芳菲转眼，东皇颜色改。",
      "玉屑天山满，飞甲龙初败。看青楼朱幌，凝妆少妇，光生银海。",
      "更燕子休巢，莺儿裹舌，不似三春世界。骑驴客、杏花村外。",
      "浅斟低唱，帐下将军翻自在。学士风流，细烹茶、清闲潇洒。",
      "把前朝留下，双柑斗酒，围炉相对。"
    ]
  },
  {
    "id": "adcfe4db16bfc1b45ab97d7ed8dc0141",
    "title": "少年游",
    "authorName": "陆求可",
    "authorId": "adcfe4db16bfc1b4d1457b72d1457b72",
    "dynasty": "清",
    "content": [
      "沙暄野润，柳眉花眼，并作十分春。翠袖飘香，红裙映日，陌上看如云。",
      "不晴不雨，乍寒乍暖，芳草藉花裀。人醉玉楼，马嘶金埒，薄暮转城闉。"
    ]
  },
  {
    "id": "adcfe4db16bfc1b4c857dac16b9fd87f",
    "title": "越溪春",
    "authorName": "陆求可",
    "authorId": "adcfe4db16bfc1b4d1457b72d1457b72",
    "dynasty": "清",
    "content": [
      "仿佛河阳春事好，开遍满城花。绣鞍金勒繁华子，傍大堤、拨尽琵琶。士女香罗，儿童竹马，闲踏桑麻。",
      "讼庭树树栖鸦。玉烛庆年华。有时习家池上一醉，六街拍手喧哗。争笑山翁真醉倒，落日接篱斜。"
    ]
  },
  {
    "id": "adcfe4db16bfc1b40df32b669aea5752",
    "title": "庆春宫",
    "authorName": "陆求可",
    "authorId": "adcfe4db16bfc1b4d1457b72d1457b72",
    "dynasty": "清",
    "content": [
      "豆蔻梢头，丁香枝上，撩人一片春光。懒绣文鸳，闲听百舌，猛添旧日愁肠。章台杨柳，东风暖、袅袅初长。红颜夫婿，远戍功名，空老沙场。",
      "金闺花貌堪伤。锦帐三年，玉箸千行。碧海银蟾，雕梁紫燕，春宵同守空房。鱼书雁帛，封题了、知有谁将。萋萋芳草，连天远近，直到渔阳。"
    ]
  },
  {
    "id": "adcfe4db16bfc1b47062abcb07b929a5",
    "title": "诉衷情",
    "authorName": "陆求可",
    "authorId": "adcfe4db16bfc1b4d1457b72d1457b72",
    "dynasty": "清",
    "content": [
      "宝鞍金勒晓苍苍。各为踏青忙。隔花鸟声频唤，随地是高阳。",
      "歌一曲，酒千觞。送春光。莫教好景，等闲负却，回首情伤。"
    ]
  },
  {
    "id": "adcfe4db16bfc1b48d41f387f089cc7b",
    "title": "西江月",
    "authorName": "陆求可",
    "authorId": "adcfe4db16bfc1b4d1457b72d1457b72",
    "dynasty": "清",
    "content": [
      "镜里鸦黄新点，屏前凤管俱停。分曹觅草背人行。穿入花蹊柳径。",
      "小小榆钱堪拾，纤纤芹叶初生。袖中拈出郁金茎。使尽聪明心性。"
    ]
  },
  {
    "id": "adcfe4db16bfc1b4eefa94e194693d97",
    "title": "燕台春",
    "authorName": "陆求可",
    "authorId": "adcfe4db16bfc1b4d1457b72d1457b72",
    "dynasty": "清",
    "content": [
      "城阙九重，山河千里，烟花分外便妍。舞榭妆楼，何人闲过春天。斗鸡走马争先。看玉河桥畔，鸣珂穿柳，刺梅园里，弄管调弦。",
      "京华旅食，紫陌红尘，春衣典尽，酒舍因缘。新丰羽骑，官家校猎城边。灯火归来，绕鞍鸡兔，满臂乌鸢。谩高眠。试听邻家笛，张宴留连。"
    ]
  },
  {
    "id": "adcfe4db16bfc1b4d85c7e62113a2fb1",
    "title": "锦堂春",
    "authorName": "陆求可",
    "authorId": "adcfe4db16bfc1b4d1457b72d1457b72",
    "dynasty": "清",
    "content": [
      "草上轻风乍暖，花间日影初长。粉墙露出秋千架，墙外有垂杨。",
      "莺语对人宛转，燕飞穿幕轻狂。昨宵做得还家梦，早起赋山阳。"
    ]
  },
  {
    "id": "adcfe4db16bfc1b479bb0013c9a28750",
    "title": "江城子",
    "authorName": "陆求可",
    "authorId": "adcfe4db16bfc1b4d1457b72d1457b72",
    "dynasty": "清",
    "content": [
      "亭皋十里拾残红。落花风。暖溶溶。记得年前，沽酒画桥东。憔悴今朝回首处，烟草乱，绿杨中。",
      "香车宝马绮罗丛。恨匆匆。隔帘栊。望断暮云，春树万千重。那有天边青鸟信，凭一枕，梦魂通。"
    ]
  },
  {
    "id": "adcfe4db16bfc1b4d8514cafc8f5f06e",
    "title": "南乡子",
    "authorName": "陆求可",
    "authorId": "adcfe4db16bfc1b4d1457b72d1457b72",
    "dynasty": "清",
    "content": [
      "晓日满三城。春水如蓝拍岸平。架上酴醾开也未，轻轻。随意寻花独自行。",
      "竹径露华凝。啜茗焚香一味清。卷起画帘招燕子，生生。又听黄鹂第一声。"
    ]
  },
  {
    "id": "adcfe4db16bfc1b4c06ac9f2bcfb268b",
    "title": "南歌子",
    "authorName": "陆求可",
    "authorId": "adcfe4db16bfc1b4d1457b72d1457b72",
    "dynasty": "清",
    "content": [
      "柳眼摇新绿，花颜发早红。桥边油壁易相逢。那数繁华撩乱、大堤东。",
      "醉客清明酒，吹人上巳风。几番清宴碧湖中。如今山居寂寞、与谁同。"
    ]
  },
  {
    "id": "adcfe4db16bfc1b4eeb04e9d68a41ba8",
    "title": "唐多令",
    "authorName": "陆求可",
    "authorId": "adcfe4db16bfc1b4d1457b72d1457b72",
    "dynasty": "清",
    "content": [
      "紫燕啄檐牙。游丝袅落霞。科头立、独倚窗纱。底事今年无好兴，常闭户、日西斜。",
      "闲杀陌头花。空留金犊车。哦嵋老、只在东家。识得嵇康真是懒，但携手、话桑麻。"
    ]
  },
  {
    "id": "adcfe4db16bfc1b4e21730dce0c38764",
    "title": "破阵子",
    "authorName": "陆求可",
    "authorId": "adcfe4db16bfc1b4d1457b72d1457b72",
    "dynasty": "清",
    "content": [
      "门外落红飞尽，枝头杜宇声多。料得春光难久住，忍放筵前金叵罗。伤心红雪歌。",
      "咫尺上林燕会，暂时小苑婆娑。买得青山开别业，花谢莺销奈若何。烟霞偏坎坷。"
    ]
  },
  {
    "id": "adcfe4db16bfc1b41368c914eeae5518",
    "title": "临江仙",
    "authorName": "陆求可",
    "authorId": "adcfe4db16bfc1b4d1457b72d1457b72",
    "dynasty": "清",
    "content": [
      "宦海浮沉多岁月，归来三径看松筠。东风何事苦辞人。窥帘莺与燕，相对也酸辛。",
      "种得牡丹根未老，教成歌舞曲初新。蝇名蜗利不沾身。如何愁病里，虚度一年春。"
    ]
  },
  {
    "id": "adcfe4db16bfc1b4c69a825edd2cce5b",
    "title": "二郎神",
    "authorName": "陆求可",
    "authorId": "adcfe4db16bfc1b4d1457b72d1457b72",
    "dynasty": "清",
    "content": [
      "桃花开日，有一个、内家妆束。看几叶春衫，半钩罗袜，兰麝浑身馥郁。庭畔珊珊环佩响，恁撩乱、憨容堪掬。便杨柳蛮腰，樱桃素口，伴人幽独。",
      "眉蹙。如何云雨，高唐归速。听杜宇声声，香魂不返，冷落今春板屋。弦管轻风，氍毹凉月，无那惨红愁绿。黄泉下、轻把人人断送，百身何赎。"
    ]
  },
  {
    "id": "adcfe4db16bfc1b450174406fbf6a9b7",
    "title": "凤衔杯",
    "authorName": "陆求可",
    "authorId": "adcfe4db16bfc1b4d1457b72d1457b72",
    "dynasty": "清",
    "content": [
      "昼掩重门愁自语。前春不似今春苦。任隐几凭栏，支离憔悴浑难住。看病骨、如风絮。",
      "断肠天，销魂雨。甚无端、恼人情绪。纵柳下花前，一时没个安排处。向梦里、寻欢去。"
    ]
  },
  {
    "id": "adcfe4db16bfc1b4ce6e5766014c8f00",
    "title": "青衫湿",
    "authorName": "陆求可",
    "authorId": "adcfe4db16bfc1b4d1457b72d1457b72",
    "dynasty": "清",
    "content": [
      "萋萋南浦无情草，何事满天涯。等闲催得，王孙远去，甚日还家。",
      "徘徊岐路，风前系马，台下停车。除非醉后，难开双眼，省了嗟呀。"
    ]
  },
  {
    "id": "adcfe4db16bfc1b47ba7ded07656f9d4",
    "title": "小桃红",
    "authorName": "陆求可",
    "authorId": "adcfe4db16bfc1b4d1457b72d1457b72",
    "dynasty": "清",
    "content": [
      "日暖亭皋绿。桃李浑如簇。步屧寻春，一行红粉，香车金犊。更前村、窈窕旧当垆，正瓮头初熟。",
      "独酌杯行速。醉倒青山足。待得醒来，归鸦满树，疏星射目。恐明朝、阴雨陡然来，倩谁人秉烛。"
    ]
  },
  {
    "id": "adcfe4db16bfc1b4b8651ac12d31f7f2",
    "title": "倦寻芳",
    "authorName": "陆求可",
    "authorId": "adcfe4db16bfc1b4d1457b72d1457b72",
    "dynasty": "清",
    "content": [
      "轻衫初试，小扇初摇，赏花时候。美景良辰，翻作天涯奔走。愁听莺啼窥燕舞，关河落日频回首。甚今春，向风尘碌碌，两眉空皱。",
      "记当年、赏心乐事，柳院花房，约伴携酒。一曲高歌，常得舒颜开口。今日凄凉谁共过，千红万紫偏如绣。却连朝，看青衫、泪痕重透。"
    ]
  },
  {
    "id": "adcfe4db16bfc1b48d41f3877dfe2db2",
    "title": "西江月",
    "authorName": "陆求可",
    "authorId": "adcfe4db16bfc1b4d1457b72d1457b72",
    "dynasty": "清",
    "content": [
      "半夜雷车惊蛰，初春雨脚穿江。梅花应已满山香。急驾兰桡画桨。",
      "一带青山如沐，半湾绿水停航。白云渺渺雪茫茫。明月天连纸帐。"
    ]
  },
  {
    "id": "adcfe4db16bfc1b48f18602e851253d8",
    "title": "锦帐春",
    "authorName": "陆求可",
    "authorId": "adcfe4db16bfc1b4d1457b72d1457b72",
    "dynasty": "清",
    "content": [
      "鸦散垂杨，马嘶芳草。看万户千门初晓。趁晴天，携好友，共寻花听鸟。玉壶提了。",
      "缭绕沙堤，喧阗池沼。论美景、人生多少。凤箫声，金缕曲，劝当杯欢笑。玉山齐倒。"
    ]
  },
  {
    "id": "adcfe4db16bfc1b49ae8cc40e4da6d84",
    "title": "木兰花",
    "authorName": "陆求可",
    "authorId": "adcfe4db16bfc1b4d1457b72d1457b72",
    "dynasty": "清",
    "content": [
      "日迟迟，风袅袅。满院莺声啼不了。梅似豆，柳如绵，枝上好花吹又少。",
      "步芳园，临小沼。春去今年何独早。送旧恨，接新愁，只恐容光容易老。"
    ]
  },
  {
    "id": "adcfe4db16bfc1b4778add2c16a94fc3",
    "title": "河满子",
    "authorName": "陆求可",
    "authorId": "adcfe4db16bfc1b4d1457b72d1457b72",
    "dynasty": "清",
    "content": [
      "淑景朝朝易过，啼痕面面争流。寒食清明都去远，风光煞是难留。苑外落红万点，伤心莫上高楼。",
      "杜宇唤醒午梦，垂杨绾住春愁。怪底年年当此际，教人蹙断眉头。说与东君知道，问他还忍归不。"
    ]
  },
  {
    "id": "adcfe4db16bfc1b4fc58527eeeef9f70",
    "title": "黄莺儿",
    "authorName": "陆求可",
    "authorId": "adcfe4db16bfc1b4d1457b72d1457b72",
    "dynasty": "清",
    "content": [
      "落花飞絮随风乱。轻暖轻寒，绿柳红亭，芳草无人，凄凄江岸。见燕剪试雏飞，蝶板寻香泛。多应春去难留，争向天涯，殷勤遥饯。",
      "分散。来日信传梅，归日风吹栋。千山云外，烟景清和，伤心水流瓜蔓。叹少妇晓妆楼，游子玄都观。一样梦绕阳关，生把多情骗。"
    ]
  },
  {
    "id": "adcfe4db16bfc1b4b7237aabbd10ce12",
    "title": "凤楼春",
    "authorName": "陆求可",
    "authorId": "adcfe4db16bfc1b4d1457b72d1457b72",
    "dynasty": "清",
    "content": [
      "帘幕昼阴阴。绿满庭心。懒行吟。仓庚睍睆带春音。穿户对对相亲。想是春光去不远，向花下追寻。",
      "漫开襟。玉局瑶琴。栏杆遍倚，闲愁闲闷，困人天气难禁。风动虾须，蔷薇香透小园林。北窗休启，梅雨霪霪。"
    ]
  },
  {
    "id": "adcfe4db16bfc1b49b9601df7c1253b1",
    "title": "谢池春",
    "authorName": "陆求可",
    "authorId": "adcfe4db16bfc1b4d1457b72d1457b72",
    "dynasty": "清",
    "content": [
      "石榴花下，看日影、知亭午。湘簟展层波，纨扇随金麈。帘卷薰风透，坦腹堪清暑。检茶铛，添香缕。小童睡去，乳燕窥朱户。",
      "从容潇洒，坐一刻、怀千古。娱客旧诗书，学语新鹦鹉。幽梦羲皇上，五柳随风舞。竹初长，莲未吐。池塘绿浅，亏得前朝雨。"
    ]
  },
  {
    "id": "adcfe4db16bfc1b42eabdb0f0aff6943",
    "title": "忆秦娥",
    "authorName": "陆求可",
    "authorId": "adcfe4db16bfc1b4d1457b72d1457b72",
    "dynasty": "清",
    "content": [
      "水亭空。荷花灼灼愁薰风。愁薰风。新凉一枕，渐上帘栊。",
      "初生萤火光融融。夜来几点随西东。随西东。轻罗小扇。乱扑花丛。"
    ]
  },
  {
    "id": "adcfe4db16bfc1b48c25e70a2784a5e9",
    "title": "风中柳",
    "authorName": "陆求可",
    "authorId": "adcfe4db16bfc1b4d1457b72d1457b72",
    "dynasty": "清",
    "content": [
      "听罢鸣鸡，又见风敲翠竹。启纱窗、朝光四屋。滂沱挥汗，待兰汤早浴。喜书童、煎茶正熟。",
      "磅礴解衣，难得玄冰一服。笑行车、侵晨辘辘。浇花出户，倚遍药阑几曲。看枝头、茉莉如簇。"
    ]
  },
  {
    "id": "adcfe4db16bfc1b4c2ebbe3b5e7a8fcc",
    "title": "鹧鸪天",
    "authorName": "陆求可",
    "authorId": "adcfe4db16bfc1b4d1457b72d1457b72",
    "dynasty": "清",
    "content": [
      "荷叶田田小院阴。云峰才散碧沉沉。山堂送日西倾尽，净坐莓苔弄素琴。",
      "蚊作市，鸟归林。避风浴罢敞衣襟。芳樽初试蒲萄酒，枕上青奴伴醉吟。"
    ]
  },
  {
    "id": "adcfe4db16bfc1b4576594844c57eb99",
    "title": "长相思",
    "authorName": "陆求可",
    "authorId": "adcfe4db16bfc1b4d1457b72d1457b72",
    "dynasty": "清",
    "content": [
      "着轻罗。脱轻罗。邀月倾杯夜若何。搔头好放歌。",
      "对姮娥。问姮娥。桂殿清虚冷气多。星桥有路么。"
    ]
  },
  {
    "id": "adcfe4db16bfc1b4804d9eaa4ec489f8",
    "title": "醉落魄",
    "authorName": "陆求可",
    "authorId": "adcfe4db16bfc1b4d1457b72d1457b72",
    "dynasty": "清",
    "content": [
      "星稀露重。风吹院外芭蕉动。城头铃铎声相送。薄醉还醒，渺渺难成梦。",
      "纸屏石枕何人共。旧愁未了新愁壅。多情好月穿窗缝。起坐窗前，长笛无心弄。"
    ]
  },
  {
    "id": "adcfe4db16bfc1b487fd27f9aa780703",
    "title": "醉春风",
    "authorName": "陆求可",
    "authorId": "adcfe4db16bfc1b4d1457b72d1457b72",
    "dynasty": "清",
    "content": [
      "月出天如曙。雪巘笙歌度。叵罗初放小风来，去。去。去。杨柳桥头，葡萄架下，一身清露。",
      "手捏齐纨素。醉眼开云雾。晚妆茱莉满街香，住。住。住。试看娇娥，纳凉小坐，拈花频顾。"
    ]
  },
  {
    "id": "adcfe4db16bfc1b4a5311152891c718b",
    "title": "醉桃源",
    "authorName": "陆求可",
    "authorId": "adcfe4db16bfc1b4d1457b72d1457b72",
    "dynasty": "清",
    "content": [
      "穿花蝴蝶满庭飞。双槐绿正齐。如簧莺舌再三啼。惊闻出绛帏。",
      "梅子熟，豆花肥。春光去几时。暖风吹老郁金衣。喈喈何处栖。"
    ]
  },
  {
    "id": "adcfe4db16bfc1b48bbed9d13b2d580d",
    "title": "捣练子",
    "authorName": "陆求可",
    "authorId": "adcfe4db16bfc1b4d1457b72d1457b72",
    "dynasty": "清",
    "content": [
      "寒冰竭，火云升，空坐山亭并水亭。摇尽齐纨挥尽汗，无由赤脚踏层冰。"
    ]
  },
  {
    "id": "adcfe4db16bfc1b4ef0327652c576ae3",
    "title": "醉蓬莱",
    "authorName": "陆求可",
    "authorId": "adcfe4db16bfc1b4d1457b72d1457b72",
    "dynasty": "清",
    "content": [
      "看遥遥北渚，潋滟清光，炎蒸不到。绿舫轻摇，向绿杨停棹。红藕香中，开怀散发，好临波长啸。语向奚奴，清闲执事，笔床茶灶。",
      "试望蒹葭，离披湖上，荷叶荷花，亭亭窈窕。沙鹤溪禽，劝擎杯一笑。不用弹弦，何须吹管，听渔家小调。落尽红轮，疏萤几个，又来相照。"
    ]
  },
  {
    "id": "adcfe4db16bfc1b4762dc63685075f2f",
    "title": "望海潮",
    "authorName": "陆求可",
    "authorId": "adcfe4db16bfc1b4d1457b72d1457b72",
    "dynasty": "清",
    "content": [
      "若耶一曲，西湖十里，何须太华峰头。翠叶田田，红妆冉冉，六郎近日娇羞。玉井藕香柔。更凌波步步，窈窕清幽。越女吴姬，采花轻泛木兰舟。",
      "水宫仙子遨游。任飞来飞去，野鹭闲鸥。带月夜舒，迎风昼卷，汉家别样风流。绰约待凝眸。趁良宵美酒，醉赏消愁。莫待红衣落尽，对高秋。"
    ]
  },
  {
    "id": "adcfe4db16bfc1b48f77d39a3aa1f114",
    "title": "烛影摇红",
    "authorName": "陆求可",
    "authorId": "adcfe4db16bfc1b4d1457b72d1457b72",
    "dynasty": "清",
    "content": [
      "雨洒横塘，芙蕖朵朵娇含露。轻衫窄袖上兰舟，摇荡花深处。翠盖相牵休住。听歌声、更寻前路。风生柳下，日落溪头，红妆徐步。",
      "撩乱心情，对花攀折都成误。碧天新月动波光，恰似催归去。手把碧筒四顾。酒须沽、酒家难遇。船头斜转，拨剌一声，鸳鸯飞过。"
    ]
  },
  {
    "id": "adcfe4db16bfc1b49c70a6d8db70f6e8",
    "title": "踏莎行",
    "authorName": "陆求可",
    "authorId": "adcfe4db16bfc1b4d1457b72d1457b72",
    "dynasty": "清",
    "content": [
      "露坠紫髯，风吹白面。清凉闲却桃花扇。新蝉噪柳不曾停，疏萤绕竹时常见。",
      "月共追欢，影堪作伴。金尊在手何须劝。庭空漫爇水沉香，醉来欲展蕲州簟。"
    ]
  },
  {
    "id": "adcfe4db16bfc1b4a2d534f606e81220",
    "title": "减字木兰花",
    "authorName": "陆求可",
    "authorId": "adcfe4db16bfc1b4d1457b72d1457b72",
    "dynasty": "清",
    "content": [
      "火榴齐吐。趁手亏光能却暑。云树迷离。赤日当头总不知。",
      "残书数卷。展着桃笙消昼倦。兴味萧疏。似幅滕王蛱蝶图。"
    ]
  },
  {
    "id": "adcfe4db16bfc1b432ad97e1524b50ce",
    "title": "渔家傲",
    "authorName": "陆求可",
    "authorId": "adcfe4db16bfc1b4d1457b72d1457b72",
    "dynasty": "清",
    "content": [
      "窗隙日光圆似镜。垂杨洗尽春情性。枝上鸟声都不定。人寂静。单衣脱帽穿花径。",
      "戏着小童敲石磬。青苔满地沾泥泞。茅屋常关栏独凭。须相迎。袈裟风动花相映。"
    ]
  },
  {
    "id": "adcfe4db16bfc1b49b02ba6d62a550b0",
    "title": "菩萨蛮",
    "authorName": "陆求可",
    "authorId": "adcfe4db16bfc1b4d1457b72d1457b72",
    "dynasty": "清",
    "content": [
      "远山阵阵阴云起。芭蕉声碎愁人耳。阁外小溪平。溪船罢采菱。",
      "碧山空对面。白鸟飞还见。恼乱野人家。风吹处处蛙。"
    ]
  },
  {
    "id": "adcfe4db16bfc1b4aebedcc50dec3689",
    "title": "系裙腰",
    "authorName": "陆求可",
    "authorId": "adcfe4db16bfc1b4d1457b72d1457b72",
    "dynasty": "清",
    "content": [
      "蔷薇开谢麦秋天。那堪风雨连绵。前朝初试罗衫好，到得今辰，又难耐、晚风前。",
      "槛外荷花抽嫩绿，新叶大、总如钱。鸳鸯一对浑忘冷，尚宿池边，看双戏处，碧波圆。"
    ]
  },
  {
    "id": "adcfe4db16bfc1b4cc4ceae4dc588c32",
    "title": "绣带子",
    "authorName": "陆求可",
    "authorId": "adcfe4db16bfc1b4d1457b72d1457b72",
    "dynasty": "清",
    "content": [
      "梅雨乍晴天。陇上麦渐渐。是处绿肥红瘦，血泪湿啼鹃。",
      "玉勒锦鞍鞯。章台下、醉拂金鞭。东门綦缟，轻翻罗袂，一晌留连。"
    ]
  },
  {
    "id": "adcfe4db16bfc1b48279134115f2d3c5",
    "title": "生查子",
    "authorName": "陆求可",
    "authorId": "adcfe4db16bfc1b4d1457b72d1457b72",
    "dynasty": "清",
    "content": [
      "人静绿槐天，点检轻罗好。莫放画帘垂，乳燕双啼早。",
      "琴韵奏南薰，日斜犹未了。回首看茶铛，一缕清烟袅。"
    ]
  },
  {
    "id": "adcfe4db16bfc1b488626b51347c818f",
    "title": "八六子",
    "authorName": "陆求可",
    "authorId": "adcfe4db16bfc1b4d1457b72d1457b72",
    "dynasty": "清",
    "content": [
      "看墙头。前朝李树桃花，断送风流。但枝上鸟惊朱槿，池中鱼戏青苹。薰风满楼。",
      "多情望断牵牛。早起独开绣帐，夜眠谁共香篝。孤负却窗前，一床湘簟，夏日原长，今年觉短，更兼小胆空房易怯，修眉照镜生愁。瘦堪忧。腰肢不待高秋。"
    ]
  },
  {
    "id": "adcfe4db16bfc1b48e9bed3ec24756c9",
    "title": "浣溪纱",
    "authorName": "陆求可",
    "authorId": "adcfe4db16bfc1b4d1457b72d1457b72",
    "dynasty": "清",
    "content": [
      "丛槐满径野花香。乳燕惊飞出画梁。冰肌玉骨自生凉。",
      "鹊尾炉中灰未冷，水晶箔外日偏长。浮瓜沉李坐匡床。"
    ]
  },
  {
    "id": "adcfe4db16bfc1b48a94363718156d40",
    "title": "小重山",
    "authorName": "陆求可",
    "authorId": "adcfe4db16bfc1b4d1457b72d1457b72",
    "dynasty": "清",
    "content": [
      "五柳阴阴罩小窗。梦回残卷尽，对斜阳。谁家河朔共飞觞。销愁处、渔唱满沧浪。",
      "重坐竹方床。七轮丁缓扇，进风凉。惠山泉煮紫茸香。看新月、影落郁金堂。"
    ]
  },
  {
    "id": "adcfe4db16bfc1b4622a0307bc5fa847",
    "title": "雨淋铃",
    "authorName": "陆求可",
    "authorId": "adcfe4db16bfc1b4d1457b72d1457b72",
    "dynasty": "清",
    "content": [
      "卷帘开幕。下阶穿径，搔首寥廓。薰风处处吹面，今朝何事，此心冷落。叹息东流往迹，正难禁寂寞。念天生、吾辈情钟，蓬山万里成离索。",
      "花前月下须行乐。却无聊、望断西飞鹊。一杯酒醒，任羲皇、解不去心头恶。散发披襟，待要说与，北山猿鹤。怕草堂、勒字山灵，怪我多情错。"
    ]
  },
  {
    "id": "adcfe4db16bfc1b4d4b081e4e3e331bb",
    "title": "苏幕遮",
    "authorName": "陆求可",
    "authorId": "adcfe4db16bfc1b4d1457b72d1457b72",
    "dynasty": "清",
    "content": [
      "画帘低，人语悄。杨柳枝头，送得薰风到。出水青青蒲叶小。荷盖高擎，下宿鸳鸯鸟。",
      "日衔山，月印沼。隐隐轻雷，螮蝀西升了。疏雨无声微着草。睡向方床，几点萤光早。"
    ]
  },
  {
    "id": "adcfe4db16bfc1b48899da322d88b5e9",
    "title": "夏初临",
    "authorName": "陆求可",
    "authorId": "adcfe4db16bfc1b4d1457b72d1457b72",
    "dynasty": "清",
    "content": [
      "日透丛槐，蝉鸣高柳，碧纱窗户风生。玉骨清凉，迟迟午倦钗轻。含愁斜倚银屏。看双双、蛱蝶多情。黄金槛外，湘妃帘底，不耐闲行。",
      "梦沉寒玉，灰冷炉烟，金针闲却，绣线飘零。粉慵朱懒，台前鸾镜空明。泪眼盈盈，伴孤眠、朝燕昏萤。甚炎蒸。追思往事，意冷如冰。"
    ]
  },
  {
    "id": "adcfe4db16bfc1b490bdbd8240055387",
    "title": "满江红",
    "authorName": "陆求可",
    "authorId": "adcfe4db16bfc1b4d1457b72d1457b72",
    "dynasty": "清",
    "content": [
      "蝶粉蜂黄，才过了、牡丹天气。朱槛外、石榴红绽，照人衣袂。芳草堤边鸦影乱，垂杨岸上莺声碎。正新裁、纨扇手中携，槐阴憩。",
      "花已落，门空闭。常禁受，愁滋味。更雨意云情，许多无谓。搔首看天忘日午，引杯独酌难成醉。到不如、重到北窗前，昏昏睡。"
    ]
  },
  {
    "id": "adcfe4db16bfc1b4f4ef00d44d487b6d",
    "title": "钗头凤",
    "authorName": "陆求可",
    "authorId": "adcfe4db16bfc1b4d1457b72d1457b72",
    "dynasty": "清",
    "content": [
      "珠帘箔。金跳脱。避风台上罗衫薄。炉香烬。园花陨。一同冷落，梦魂难近。恨。恨。恨。",
      "思绰约。增离索。象床绣枕浑如昨。人瘦损。衣宽褪。花晨月夕，泪珠偷抆。闷。闷。闷。"
    ]
  },
  {
    "id": "adcfe4db16bfc1b4305ecd0637c8b4ec",
    "title": "乌夜啼",
    "authorName": "陆求可",
    "authorId": "adcfe4db16bfc1b4d1457b72d1457b72",
    "dynasty": "清",
    "content": [
      "鹦哥尚唤琵琶。晚风斜。记得年前，同坐碧窗纱。",
      "箫巳断。人不见。向谁嗟。栏外那堪，茉莉又开花。"
    ]
  },
  {
    "id": "adcfe4db16bfc1b4415d41bd2d2fcce3",
    "title": "谒金门",
    "authorName": "陆求可",
    "authorId": "adcfe4db16bfc1b4d1457b72d1457b72",
    "dynasty": "清",
    "content": [
      "春乍去。留得一天飞絮。寂寞眼看肠断处。能经几朝暮。",
      "玄鸟归来初乳。消瘦那知如许。无赖杜鹃啼更苦。催愁来院宇。"
    ]
  },
  {
    "id": "adcfe4db16bfc1b4e5354d6e4cb6a160",
    "title": "夜行船",
    "authorName": "陆求可",
    "authorId": "adcfe4db16bfc1b4d1457b72d1457b72",
    "dynasty": "清",
    "content": [
      "烟柳河桥无数。才折得、泪痕如雨。人生偏是别离多，梦飞南北东西路。",
      "念相守又几经朝暮。天涯外、任君游去。但愿秋来不寐时，也念人、相思辛苦。"
    ]
  },
  {
    "id": "adcfe4db16bfc1b4cb2b2155ee12bf15",
    "title": "金明池",
    "authorName": "陆求可",
    "authorId": "adcfe4db16bfc1b4d1457b72d1457b72",
    "dynasty": "清",
    "content": [
      "荷净追凉，竹深留客，苑里花如迎送。啄尽麦英乌鹊乱，只怕闹醒佳人梦。买百壶、美酒如泉，听罢了、子野胡床一弄。更寒水调冰，铅刀雪藕，强似笙歌欢纵。",
      "河朔人人持碧筒。那柳下嵇康，萧条谁共。接篱好向高阳倒，褦襶莫作穷途恸。奈飞云过雨时来，觉诗思无端，且偷闲空。任折角前村，披襟南陌，也索醉眠休动。"
    ]
  },
  {
    "id": "adcfe4db16bfc1b414d5c3ee4c1c752f",
    "title": "黄钟乐",
    "authorName": "陆求可",
    "authorId": "adcfe4db16bfc1b4d1457b72d1457b72",
    "dynasty": "清",
    "content": [
      "他乡不觉试絺衣。潇洒襟怀，北窗高卧乱莺飞。莫叹山川非故国，麦秋梅雨掩双扉。",
      "避暑休思褦襶归。纁夏逍遥，冰心一片客中稀。梦到匡庐看瀑布，旅吟时学谢元晖。"
    ]
  },
  {
    "id": "adcfe4db16bfc1b40dc2c2ea81eb6fca",
    "title": "婆罗门引",
    "authorName": "陆求可",
    "authorId": "adcfe4db16bfc1b4d1457b72d1457b72",
    "dynasty": "清",
    "content": [
      "山园槐序，绿阴浓处晓莺啼。冰弦声动柔荑。不觉松风入户，爽气接峰西。看清尘辟暑，倒插簪犀。",
      "湘帘乍低。怕日午、梦还迷。漫把绿熊簟卷，翡翠觞携。追凉河朔，看雨过、屋角挂虹霓。纱窗外、月满青溪。"
    ]
  },
  {
    "id": "adcfe4db16bfc1b473f48536fdbc7c57",
    "title": "水调歌头",
    "authorName": "陆求可",
    "authorId": "adcfe4db16bfc1b4d1457b72d1457b72",
    "dynasty": "清",
    "content": [
      "闷坐苦炎热，何日起清凉。时时挥汗如雨，闭户懒衣裳。总有浮瓜沉李，未得冰壶雪峤，倦倒竹方床。欹枕看图画，竟日罢焚香。",
      "梦飞瀑，思露井，慕幽篁。渔歌嘹亮，不知何处浴沧浪。那得龙皮裁扇，去觅骊山下榻，一任日舒长。无奈红尘近，心地若探汤。"
    ]
  },
  {
    "id": "adcfe4db16bfc1b46a7b03cd397f1fd1",
    "title": "秋蕊香",
    "authorName": "陆求可",
    "authorId": "adcfe4db16bfc1b4d1457b72d1457b72",
    "dynasty": "清",
    "content": [
      "一叶梧桐飘未几。日月会于鹑尾。白藏正值兰秋美。玉露金风如水。",
      "琅玕青簟初收起。凉来矣。招摇西指银河徙。天上双星欢喜。"
    ]
  },
  {
    "id": "adcfe4db16bfc1b4c4e233ea812ec920",
    "title": "金菊对芙蓉",
    "authorName": "陆求可",
    "authorId": "adcfe4db16bfc1b4d1457b72d1457b72",
    "dynasty": "清",
    "content": [
      "塞上风云，江间波浪，兼天接地成秋。看皂雕振翮，白鹭横洲。季鹰正忆莼鲈脍，冷芙蓉、寂寞渔舟。商飙起处，谁家玉笛，吹彻高楼。",
      "遥想白帝城头。听砧声急捣，惊散沙鸥。叹东墙宋玉，独锁闲愁。晚来大火流西极，敢天孙、望断牵牛。纷纷白月，絺衣萝薜，更上帘钩。"
    ]
  },
  {
    "id": "adcfe4db16bfc1b4e36daca6a277e3fe",
    "title": "望远行",
    "authorName": "陆求可",
    "authorId": "adcfe4db16bfc1b4d1457b72d1457b72",
    "dynasty": "清",
    "content": [
      "耿耿铜壶滴漏长。虚空万籁清商。揽衣起坐碧纱窗。疏萤竹里暗偷光。",
      "明月上，广庭凉。早桂霏微远香。晓来斗转动东方，西山爽气接兰堂。"
    ]
  },
  {
    "id": "adcfe4db16bfc1b4c1a31b548dafdd91",
    "title": "百字令",
    "authorName": "陆求可",
    "authorId": "adcfe4db16bfc1b4d1457b72d1457b72",
    "dynasty": "清",
    "content": [
      "金天高处，渐商风习习，吹晞珠露。暑气全消庭院静，兰室佳人迟寤。砌叶翻风，檐梧飘树，乍展凌波步。新添半臂，早凉巳透朱户。",
      "呼婢煮茗焚香，疏钟乍歇，旭日帘栊度。开镜菱花清影瘦，好似隔溪鸥鹭。试理云鬟，凌轻寒，掠鬓罢，频回顾。一番憔悴，未如神女朝暮。"
    ]
  },
  {
    "id": "adcfe4db16bfc1b49cf491a15c42fb83",
    "title": "忆王孙",
    "authorName": "陆求可",
    "authorId": "adcfe4db16bfc1b4d1457b72d1457b72",
    "dynasty": "清",
    "content": [
      "广庭云汉晚昭回。珠箔银屏向夕开。新咏携谁上玉台。",
      "独徘徊。月里声声送雁来。"
    ]
  },
  {
    "id": "adcfe4db16bfc1b4d7d92007867a6439",
    "title": "梅花引",
    "authorName": "陆求可",
    "authorId": "adcfe4db16bfc1b4d1457b72d1457b72",
    "dynasty": "清",
    "content": [
      "露花香。露衣凉。池上芙蓉欲避霜。玩清光。玩清光。何处雁归，月明人断肠。",
      "疏钟敲醒黄昏醉。疏砧敲落黄昏泪。漏声长。漏声长。生怕梦多，薰笼闲半床。"
    ]
  },
  {
    "id": "adcfe4db16bfc1b44b26e62776c62dec",
    "title": "风流子",
    "authorName": "陆求可",
    "authorId": "adcfe4db16bfc1b4d1457b72d1457b72",
    "dynasty": "清",
    "content": [
      "西风残暑尽，斜阳外、细雨落虹霓。见旅燕欲归，宾鸿初动，攀银汉杳，挂玉绳低。乾坤静、寸心千古恨，孤梦五更啼。波起洞庭，气吞云梦，登山临水，远送将归。",
      "夜凉堪秉烛，算前事何异，瓮里酰鸡。最爱白苹南浦，黄菊东篱。听西堂蟋蟀，侵寻岁暮，茨菰叶烂，莲子花稀。惟有姮娥解事，留照深杯。"
    ]
  },
  {
    "id": "adcfe4db16bfc1b4f0d139cb039dd871",
    "title": "清商怨",
    "authorName": "陆求可",
    "authorId": "adcfe4db16bfc1b4d1457b72d1457b72",
    "dynasty": "清",
    "content": [
      "小庭露重花知否。睡一溪杨柳。月里开尊，佳人闲雪藕。",
      "浴罢香来螓首。且潦倒风前残酒。疏影依人，乌鹊栖枝久。"
    ]
  },
  {
    "id": "adcfe4db16bfc1b43493bf32b4eacc99",
    "title": "解佩令",
    "authorName": "陆求可",
    "authorId": "adcfe4db16bfc1b4d1457b72d1457b72",
    "dynasty": "清",
    "content": [
      "碧梧栖老，黄花序歇。总羲和、无计将秋闰。白帝回车，又早是、玄冥乘运。",
      "叹蹉跎、玉关芳信。哀蛩悲砌，寒蝉抱叶，看飞蓬、浑如双鬓。",
      "前日登高，可留得、茱萸佳酝。解愁肠、且防寒近。"
    ]
  },
  {
    "id": "adcfe4db16bfc1b479bb0013f0ab2d0a",
    "title": "江城子",
    "authorName": "陆求可",
    "authorId": "adcfe4db16bfc1b4d1457b72d1457b72",
    "dynasty": "清",
    "content": [
      "画帘高卷对秋江。敞虚堂。过斜阳。芙蓉池馆，一带碧纱窗。",
      "爽气迎人山色远，晴浴鹭下双双。"
    ]
  },
  {
    "id": "adcfe4db16bfc1b4206b9c636c9c04f8",
    "title": "忆帝京",
    "authorName": "陆求可",
    "authorId": "adcfe4db16bfc1b4d1457b72d1457b72",
    "dynasty": "清",
    "content": [
      "水云愁锁烟鸿路。淹滞上林尺素。溪涨少莼鲈，天远多鸥鹭。寂寞蓼花滩，蓑笠渔郎渡。",
      "望不见、银蟾玉兔。更莫辨、金风珠露。晨井梧飘，晚江枫冷，惨惔巫峡连朝暮。岂有洛神来，笑展凌波步。"
    ]
  },
  {
    "id": "adcfe4db16bfc1b4442906b00c288c06",
    "title": "上行杯",
    "authorName": "陆求可",
    "authorId": "adcfe4db16bfc1b4d1457b72d1457b72",
    "dynasty": "清",
    "content": [
      "秋到蓬壶阆苑，神仙境、容易生寒。玉液琼浆倾未已。",
      "何妨薄醉。捣元霜，游素月。喜悦。香爇。绮户盘桓。"
    ]
  },
  {
    "id": "adcfe4db16bfc1b4b420c605cfd23c24",
    "title": "御街行",
    "authorName": "陆求可",
    "authorId": "adcfe4db16bfc1b4d1457b72d1457b72",
    "dynasty": "清",
    "content": [
      "秋风寒露滋芳草。绿满西郊道。提壶树底爱新凉。酹酒先迎少昊。莎鸡催织，流萤改火，粳稻香生早。",
      "班荆不让春光好。月里霓裳，胜十洲三岛。更东皋酿黍，南村剥枣。渔樵归晚，诗书夜读，沮溺何曾老。"
    ]
  },
  {
    "id": "adcfe4db16bfc1b4ef70b1234e76e9cb",
    "title": "赞浦子",
    "authorName": "陆求可",
    "authorId": "adcfe4db16bfc1b4d1457b72d1457b72",
    "dynasty": "清",
    "content": [
      "白露点红衣，轻云隔陇飞。寂寂梧桐院，遥遥杨柳溪。",
      "看罢落霞孤鹜，立残秋水长堤。回首柴门外，蝉声落翠微。"
    ]
  },
  {
    "id": "adcfe4db16bfc1b4c857dac14a401774",
    "title": "越溪春",
    "authorName": "陆求可",
    "authorId": "adcfe4db16bfc1b4d1457b72d1457b72",
    "dynasty": "清",
    "content": [
      "渔火江枫钟早动，晚色入高楼。台前玉镜明如月，牵衣坐、慵自梳头。",
      "织锦机边，乘槎海上，惹起新愁。多时不理箜篌。罗幌拥清秋。",
      "堤上半黄半绿柳树，春前曾系骅骝。凭仗西风吹妾梦，随他直到凉州。"
    ]
  },
  {
    "id": "adcfe4db16bfc1b411d08b661f547b02",
    "title": "汉宫春",
    "authorName": "陆求可",
    "authorId": "adcfe4db16bfc1b4d1457b72d1457b72",
    "dynasty": "清",
    "content": [
      "秋色无涯，正蒹葭采采，鹭羽飞飞。才见开襟楼上，露重星低。又中秋、月转银盘，槎客方归。潦水静，寒潭照影，丹枫乱点人衣。",
      "对此天清气肃，便篮舆乍登，胜地追随。看他渔舟初唱，雁阵初齐。陶然共醉，语骚人、漫赋心悲。更待那、松间黄菊，开时稳卧东篱。"
    ]
  },
  {
    "id": "adcfe4db16bfc1b4d58f9b68c5a569ce",
    "title": "相思儿令",
    "authorName": "陆求可",
    "authorId": "adcfe4db16bfc1b4d1457b72d1457b72",
    "dynasty": "清",
    "content": [
      "莫道秋风无力，吹起满天云。帘外垂杨芳草，绿减两三分。",
      "燕子不恋斜曛。寒蝉鸣向何人。无边落木萧萧，月中乱打柴门。"
    ]
  },
  {
    "id": "adcfe4db16bfc1b4c1024b42fe9e4f83",
    "title": "玉蝴蝶",
    "authorName": "陆求可",
    "authorId": "adcfe4db16bfc1b4d1457b72d1457b72",
    "dynasty": "清",
    "content": [
      "昨夜纱窗风急，画屏几曲，乍绕牙床。侍女薰笼，彻晓斜倚天香。海棠畔、吟残蟋蟀，莲叶下、睡足鸳鸯。步池塘。满园积翠，一榻新凉。",
      "堪伤。关山千叠，素娥奔月，青女催霜。雁帛鱼书，坐孤帏、盼尽斜阳。感恩私、吹笙北里，劳梦寐、弄笛西羌。九回肠。辘轳高转，井冷梧黄。"
    ]
  },
  {
    "id": "adcfe4db16bfc1b4b4fe0c40d2633292",
    "title": "甘州遍",
    "authorName": "陆求可",
    "authorId": "adcfe4db16bfc1b4d1457b72d1457b72",
    "dynasty": "清",
    "content": [
      "良宵永，秋气入银屏。扑流萤。梧桐树下，芙蓉溪上，有人乘兴坐搊筝。",
      "风淡淡，水泠泠。手持生绡纨扇，仰面看双星。愁无定。",
      "醉酒不须醒。叹多情。悲哉宋玉，嘹呖雁南征。"
    ]
  },
  {
    "id": "adcfe4db16bfc1b4305ecd06f096814c",
    "title": "乌夜啼",
    "authorName": "陆求可",
    "authorId": "adcfe4db16bfc1b4d1457b72d1457b72",
    "dynasty": "清",
    "content": [
      "啼痕宛似幽兰。露华残。正是相思，哀雁叫云端。",
      "团扇恨，分镜泪，向谁弹。方寸容愁，寂寞倚阑干。"
    ]
  },
  {
    "id": "adcfe4db16bfc1b43c597e42cfe39395",
    "title": "拜星月慢",
    "authorName": "陆求可",
    "authorId": "adcfe4db16bfc1b4d1457b72d1457b72",
    "dynasty": "清",
    "content": [
      "烟草催黄，风蒲驻绿，几阵金飙刮面。蛩语猿啼，闹幽人庭院。漏声永、乂手瑶阶玉砌，唯有阑干倚遍。露白天高，看寒生翠幔。",
      "算为欢、有红裙轻艳，更休道、岁月如驰电。可奈回首生平，苦风流云散。入秋来、何地消愁叹。带移孔、瘦骨刚馀半。又那堪、辘轳声声转，晨昏不断。"
    ]
  },
  {
    "id": "adcfe4db16bfc1b495d9d840335bda99",
    "title": "感恩多",
    "authorName": "陆求可",
    "authorId": "adcfe4db16bfc1b4d1457b72d1457b72",
    "dynasty": "清",
    "content": [
      "眼前多少泪。鸿雁知人意。强攀丛桂枝。皱双眉。",
      "池上风帷月帐，断蓬飞。断蓬飞。锦字诗成，寄欢何日归。"
    ]
  },
  {
    "id": "adcfe4db16bfc1b41f6d95d66e7fe344",
    "title": "遐方怨",
    "authorName": "陆求可",
    "authorId": "adcfe4db16bfc1b4d1457b72d1457b72",
    "dynasty": "清",
    "content": [
      "蝉寂寂，雁嗷嗷。明月催文杵，清风送玉箫。青天碧海路迢迢。双眉长皱可怜宵。",
      "人易老，恨难消。枕上三声泪，江头万里潮。疏疏凉雨落芭蕉。梦魂何处破牢骚。"
    ]
  },
  {
    "id": "adcfe4db16bfc1b4e0510f528ad47c62",
    "title": "河渎神",
    "authorName": "陆求可",
    "authorId": "adcfe4db16bfc1b4d1457b72d1457b72",
    "dynasty": "清",
    "content": [
      "疏雨洒寒毡。西堂欹枕孤眠。休文剩骨对高天。萧条不比年前。",
      "青铜照泪如流霰。恼他避人秋燕。潘鬓不堪重见。加餐何用相劝。"
    ]
  },
  {
    "id": "adcfe4db16bfc1b42715c3727efae945",
    "title": "瑞鹧鸪",
    "authorName": "陆求可",
    "authorId": "adcfe4db16bfc1b4d1457b72d1457b72",
    "dynasty": "清",
    "content": [
      "微霜落处唱骊歌。遥天愁望洞庭波。执手临岐，衰柳残阳下，瞬息天涯可奈何。",
      "欢娱犹记前宵月，广寒笑指姮娥。何期此日凄凉，怕动离鸾操、梦应多。白月纷纷挂薜萝。"
    ]
  },
  {
    "id": "adcfe4db16bfc1b45215d61ad3ca19e8",
    "title": "最高楼",
    "authorName": "陆求可",
    "authorId": "adcfe4db16bfc1b4d1457b72d1457b72",
    "dynasty": "清",
    "content": [
      "花柳市，转眼见秋光。游兴不寻常。波心菰叶沉云黑，风中莲子落衣香。约同人，张翠幕，宴高阳。",
      "泠泠处、子猷堂上竹。萧萧处、陶潜径里菊。须相对，莫相忘。桃花扇举笙方奏，泥金带缓曲初长。尽流连，诗警策，酒颠狂。"
    ]
  },
  {
    "id": "adcfe4db16bfc1b4602d2d9e541263f1",
    "title": "高阳台",
    "authorName": "陆求可",
    "authorId": "adcfe4db16bfc1b4d1457b72d1457b72",
    "dynasty": "清",
    "content": [
      "华发秋生，故园天阔，凉飙几日惊心。潦倒登台，南鱼北雁沉沉。听猿欲下怀人泪，况城头、夜半笳音。问前朝何事，长亭轻自分襟。",
      "巫山巫峡萧森。便兼天波浪，接地风阴。憔悴难堪，空闲匣剑囊琴。江头枫叶停车看，抵来时、红杏春深。梦中行家山易到，隔断闻砧。"
    ]
  },
  {
    "id": "adcfe4db16bfc1b40a4cff89c7391e8b",
    "title": "雨霖铃",
    "authorName": "陆求可",
    "authorId": "adcfe4db16bfc1b4d1457b72d1457b72",
    "dynasty": "清",
    "content": [
      "蒹葭摇月。喜金风度，暑气初歇。暮峰雨后凝紫，正鲈脍美，莼丝肥滑。水榭开筵宴饮，向西山拄笏。望河汉、尚隔微云，一带平塘好林樾。",
      "酒行莫避深杯罚。赛清虚、玉宇瑶天阙。最宜秉烛，莫问银河外，斗横参没。断续笙歌，总把单于小调吹彻。叹寂寞、思妇含情，织锦悲离别。"
    ]
  },
  {
    "id": "adcfe4db16bfc1b450b63f4a23d04539",
    "title": "昭君怨",
    "authorName": "陆求可",
    "authorId": "adcfe4db16bfc1b4d1457b72d1457b72",
    "dynasty": "清",
    "content": [
      "十日九多风雨。尽是引人愁绪。何事废清吟。为秋深。",
      "两岸丹枫冷落。一径黄花寂寞。我欲倒千钟。向新丰。"
    ]
  },
  {
    "id": "adcfe4db16bfc1b4dda7f53e5c0bb4e1",
    "title": "后庭花",
    "authorName": "陆求可",
    "authorId": "adcfe4db16bfc1b4d1457b72d1457b72",
    "dynasty": "清",
    "content": [
      "菊花轻送清秋别。霜风烈烈。天外孤鸿愁欲雪。初冬时节。",
      "高阳揽辔阴云结。游人停辙。橙黄橘绿如春热。暗香徐爇。"
    ]
  },
  {
    "id": "adcfe4db16bfc1b4e36daca6ad530f0e",
    "title": "望远行",
    "authorName": "陆求可",
    "authorId": "adcfe4db16bfc1b4d1457b72d1457b72",
    "dynasty": "清",
    "content": [
      "十二屏山曲曲遮。秋色去应赊。黄绵袄子落檐牙。岭上北枝花。",
      "寒雪霁，鹔鹴轻。水沉一缕凄清。床头蟋蟀久无声。那得重看鹤氅行。冷逼鸳鸯瓦，呵手破香橙。"
    ]
  },
  {
    "id": "adcfe4db16bfc1b46247ca271acee514",
    "title": "万年欢",
    "authorName": "陆求可",
    "authorId": "adcfe4db16bfc1b4d1457b72d1457b72",
    "dynasty": "清",
    "content": [
      "序届安宁，正北郊车马，先迎颛顼。日短须臾，永夕遨游继烛。暖室重铺绣褥。看长短、妓围如玉。博山内、五夜添香，殷勤更进醽醁。",
      "更深漏促。鸳鸯瓦冷霜华重，莫亲棋局。玩月无心，只是早归金屋。何处按歌击筑。上云奏、凤来清曲。忽报道、王子猷船，冒寒来访空谷。"
    ]
  },
  {
    "id": "adcfe4db16bfc1b47e102633a60c9846",
    "title": "丹凤吟",
    "authorName": "陆求可",
    "authorId": "adcfe4db16bfc1b4d1457b72d1457b72",
    "dynasty": "清",
    "content": [
      "听足鸡声三唱，翠幔开时，东方初白。金炉香烬，寒气逼人床箦。",
      "愁多起坐，可怜孤负，角枕疏纹，鸳衾新色。细忆清宵好梦，邂逅绸缪，忘却分判南北。",
      "料得此时邸舍，也应数尽残漏滴。甚日金闺里，共调冰、重画眉黛宽窄。",
      "树头鸦起，误认雁传书帛。慢自披衣，窗外望、初日惊残魄。",
      "朝餐空设，只念萧关客。"
    ]
  },
  {
    "id": "adcfe4db16bfc1b4d5cf24b1fc94b5d6",
    "title": "相见欢",
    "authorName": "陆求可",
    "authorId": "adcfe4db16bfc1b4d1457b72d1457b72",
    "dynasty": "清",
    "content": [
      "冱寒容易斜阳。小春光。笑指东园桃李，斗青霜。",
      "墐北户，闭西室，坐南窗。无数归鸦，落木半林黄。"
    ]
  },
  {
    "id": "adcfe4db16bfc1b4198b885a319e337b",
    "title": "金蕉叶",
    "authorName": "陆求可",
    "authorId": "adcfe4db16bfc1b4d1457b72d1457b72",
    "dynasty": "清",
    "content": [
      "挑灯奥室围炉坐。数更漏、铜壶滴破。拨尽寒灰，兰膏未灭生花大。照见影儿一个。",
      "手冷无心连夜作，好花枝、停针无那。密掩窗纱，晓来怕有霜风过。且自和衣欹卧。"
    ]
  },
  {
    "id": "adcfe4db16bfc1b4ac8a4d39dc5613f4",
    "title": "太常引",
    "authorName": "陆求可",
    "authorId": "adcfe4db16bfc1b4d1457b72d1457b72",
    "dynasty": "清",
    "content": [
      "肉屏风外落羲和。月姊出银河。酒价减些么。裘未敝、千钱更多。",
      "柔荑乍冻，凝脂欲裂，短鬓又婆娑。玉漏永如何。难得曙愁人放歌。"
    ]
  },
  {
    "id": "adcfe4db16bfc1b4ca3ec90b07bedec8",
    "title": "洛阳春",
    "authorName": "陆求可",
    "authorId": "adcfe4db16bfc1b4d1457b72d1457b72",
    "dynasty": "清",
    "content": [
      "日月玄枵相会。冬深无奈。只须酌酒更重裘，看松柏、冰霜外。",
      "岁暮星终寒大。朔风吹籁。好留颜色待新春，试预结、同心带。"
    ]
  },
  {
    "id": "adcfe4db16bfc1b4e7c336e80f34e0a8",
    "title": "华胥引",
    "authorName": "陆求可",
    "authorId": "adcfe4db16bfc1b4d1457b72d1457b72",
    "dynasty": "清",
    "content": [
      "玄冥久湿，后土初干，同云飞尽。赤凤歌回，开炉好试梅花酝。应有云物堪书，见征鸿成阵。背负暄和，献金门莫须吝。",
      "日淡风微，几番疑、纱窗春近。摩霄群鹤，翅双开留馀润。石燕淋漓归后，一床残缊。社结乌金，前溪溪路堪认。"
    ]
  },
  {
    "id": "adcfe4db16bfc1b42790bcb5cb6ce04b",
    "title": "玉堂春",
    "authorName": "陆求可",
    "authorId": "adcfe4db16bfc1b4d1457b72d1457b72",
    "dynasty": "清",
    "content": [
      "同云忘冻。密雨廉纤飞动。寒色侵人，正好飞觞。",
      "凤炭红生，共约毡炉会，莫听空阶滴断肠。一望江南烟锁，飘零病叶黄。遥想长安，天气高寒处，早庆丰年雪片狂。"
    ]
  },
  {
    "id": "adcfe4db16bfc1b4714471fd6321e7f1",
    "title": "永遇乐",
    "authorName": "陆求可",
    "authorId": "adcfe4db16bfc1b4d1457b72d1457b72",
    "dynasty": "清",
    "content": [
      "瑞叶飘零，瑶花淅沥，旋随风舞。暗度南楼，寒深北岭，圆璧方圭处。歌台密洒，僧寮深拥，留得袁安环堵。试凭高、一舒老眼，皓鹤白鹇失素。",
      "月明林下，梅开山上，漫道撒盐飞絮。三白虽宜，九衢欲冻，叹息贫家妇。浅斟低唱，将军称快，不见纠纠葛屦。凝望里、侵凌萱草，压欹柳树。"
    ]
  },
  {
    "id": "adcfe4db16bfc1b4e8cc4d375657fc03",
    "title": "一丛花",
    "authorName": "陆求可",
    "authorId": "adcfe4db16bfc1b4d1457b72d1457b72",
    "dynasty": "清",
    "content": [
      "六花堆积满乾坤，一色更无痕。但分山水高低处，与林庐城郭江村。蜡屐扶筇，印生屐齿，回首失柴门。",
      "不知明月照黄昏，步步踏瑶琨。谁怜东郭先生苦，偶行吟、露出鞋跟。莫笑孙康，读书相映，不复问饔餐。"
    ]
  },
  {
    "id": "adcfe4db16bfc1b40829d19e75feb79f",
    "title": "蕃女怨",
    "authorName": "陆求可",
    "authorId": "adcfe4db16bfc1b4d1457b72d1457b72",
    "dynasty": "清",
    "content": [
      "斗鸡走狗东郊道。朔风吹老。傍溪杨，夹岸草。",
      "烟云空绕。何时万紫与千红。待春工。"
    ]
  },
  {
    "id": "adcfe4db16bfc1b4dd420519a9b0c5d9",
    "title": "归自谣",
    "authorName": "陆求可",
    "authorId": "adcfe4db16bfc1b4d1457b72d1457b72",
    "dynasty": "清",
    "content": [
      "听蜡鼓。一国若狂分队舞。金刚力士收南亩。",
      "村前村后歌金缕。风和煦。流连不觉严寒苦。"
    ]
  },
  {
    "id": "adcfe4db16bfc1b4bdeecb55288331b1",
    "title": "贺圣朝 · 影",
    "authorName": "陆求可",
    "authorId": "adcfe4db16bfc1b4d1457b72d1457b72",
    "dynasty": "清",
    "content": [
      "绣床初放剪刀寒。带围宽。笔尖呵冻寄书难。且盘桓。",
      "推窗又见蜡梅残。镜中看。下阶不耐朔风酸。叶声干。"
    ]
  },
  {
    "id": "adcfe4db16bfc1b468baa078d39846b5",
    "title": "阳关引",
    "authorName": "陆求可",
    "authorId": "adcfe4db16bfc1b4d1457b72d1457b72",
    "dynasty": "清",
    "content": [
      "蒸裹前朝设，迎得玄冥节。口脂面药，恩光远，空悲切。念东梁词赋，惟有邹枚绝。笔吐花、庭树不断兔园雪。",
      "对四壁僵卧，歌一阕。看浮生内，能逢多少风月。且莫耽清酒，但许烹茶啜。纵妓围成阵，不若慕弹铗。"
    ]
  },
  {
    "id": "adcfe4db16bfc1b4606d191e6bd279f0",
    "title": "青玉案",
    "authorName": "陆求可",
    "authorId": "adcfe4db16bfc1b4d1457b72d1457b72",
    "dynasty": "清",
    "content": [
      "层冰已合关山道。望不见、王孙草。紫塞蹉跎芳信杳。月中砧杵，霜前刀尺，终岁萦怀抱。",
      "苦寒不散邹阳老。怎黍谷移温早。剪彩为花装缀好。灞桥驴背，梁王兔苑，远似蓬瀛岛。"
    ]
  },
  {
    "id": "adcfe4db16bfc1b45f94879e518bc236",
    "title": "中兴乐",
    "authorName": "陆求可",
    "authorId": "adcfe4db16bfc1b4d1457b72d1457b72",
    "dynasty": "清",
    "content": [
      "却寒帘外六花飞。歌台舞榭全迷。煮酒烹羔，呼妓成围。",
      "红冰满袖淋漓。欲流澌。灞桥黯惨，骑驴何往，诗思迟迟。"
    ]
  },
  {
    "id": "adcfe4db16bfc1b4b88f1c0df26a7e90",
    "title": "一剪梅",
    "authorName": "陆求可",
    "authorId": "adcfe4db16bfc1b4d1457b72d1457b72",
    "dynasty": "清",
    "content": [
      "授衣节后降霜严。深下罗帏，不挂湘帘。依人蟋蟀下床鸣，斜倚熏笼，暗把香添。",
      "夜长正值一阳潜。漏水丁丁，愁上眉尖。情深赢得瘦腰肢，那得梅花，索笑巡檐。"
    ]
  },
  {
    "id": "adcfe4db16bfc1b4e36daca6e666184b",
    "title": "望远行",
    "authorName": "陆求可",
    "authorId": "adcfe4db16bfc1b4d1457b72d1457b72",
    "dynasty": "清",
    "content": [
      "睡鸭香残夜似年。嘹唳征鸿满天。玉楼冻合耸鸢肩。剡溪空待子猷船。",
      "烧瑞炭。拥寒毡。几树梅花更妍。旗亭酒价十千钱。双鬟作阵要人怜。"
    ]
  },
  {
    "id": "adcfe4db16bfc1b4dbd9895e78a7c248",
    "title": "声声令",
    "authorName": "陆求可",
    "authorId": "adcfe4db16bfc1b4d1457b72d1457b72",
    "dynasty": "清",
    "content": [
      "幕收窗闭，天喜严寒。羲和不暖老柴关。白檀灰冷，风吹面，觉衣单。最不堪、歌罢酒阑。雪到关山。",
      "憔悴久、不曾还。泥涂濡滞客行难。天高雁远，倚阑干。泪偷弹。空半床、被冷香残。"
    ]
  },
  {
    "id": "adcfe4db16bfc1b4acea70895722c237",
    "title": "塞翁吟",
    "authorName": "陆求可",
    "authorId": "adcfe4db16bfc1b4d1457b72d1457b72",
    "dynasty": "清",
    "content": [
      "强起凭高望，唯有落木寒鸦。曝背坐，野人嗟。远渚乱蒹葭。梅花纸帐风凄紧，楼外冷日残霞。对短景、暖炉重会，村酒频赊。",
      "堪夸。隋宫树，宵深剪彩，游上苑，春知放花。正晚去、江山似画。乘清兴、度腊藏阄，扫雪煎茶。扶馀贡玉，黍谷吹篪，寒落谁家。"
    ]
  },
  {
    "id": "adcfe4db16bfc1b4df2be99c5a91f808",
    "title": "杨柳枝",
    "authorName": "陆求可",
    "authorId": "adcfe4db16bfc1b4d1457b72d1457b72",
    "dynasty": "清",
    "content": [
      "庭前又放款冬花。荡子年年不忆家。绝塞应无新历换，空教白发老天涯。"
    ]
  },
  {
    "id": "adcfe4db16bfc1b4f1aad4a07ef24b8b",
    "title": "燕归梁",
    "authorName": "陆求可",
    "authorId": "adcfe4db16bfc1b4d1457b72d1457b72",
    "dynasty": "清",
    "content": [
      "秋去多时病转添。独坐恹恹。香销久阁白牙签。梅巳放，怕钩帘。",
      "少陵药饵憎加减，无聊赖、月窥奁。欲除宿障此情忺。须并坐、执掺掺。"
    ]
  },
  {
    "id": "adcfe4db16bfc1b4702ef3c401867f08",
    "title": "连理枝",
    "authorName": "陆求可",
    "authorId": "adcfe4db16bfc1b4d1457b72d1457b72",
    "dynasty": "清",
    "content": [
      "水落河梁浅。携手殷勤饯。岁寒三友，青青不改，临岐相勉。看天涯、腊尽又开年，莫勾留婉娈。",
      "别泪冰双泫。音信凭黄犬。空闺添线，黑金作社，如何消遣。遇当垆、休典鹔鹴裘，盼阳和未转。"
    ]
  },
  {
    "id": "adcfe4db16bfc1b41074a8917bfc4674",
    "title": "品令",
    "authorName": "陆求可",
    "authorId": "adcfe4db16bfc1b4d1457b72d1457b72",
    "dynasty": "清",
    "content": [
      "冰雪溪山净。却引起、游人兴。软裘辉映，暖炉旧会，临期重订。便上篮舆，早看尽、三冬景。",
      "春花秋镜。雪中赏、皆佳境。况前溪一树梅，识得风流情性。斗转参横，何异罗浮初醒。"
    ]
  },
  {
    "id": "adcfe4db16bfc1b49c5a4e74e5b09780",
    "title": "恋绣衾",
    "authorName": "陆求可",
    "authorId": "adcfe4db16bfc1b4d1457b72d1457b72",
    "dynasty": "清",
    "content": [
      "天上星移节序催。叹行人、终年不归。逆旅严风恶劣，把乡心、吹得成灰。",
      "故园相守风情好，坐销金、共启新醅。邮亭味、空留恋，独傍徨、愁思告谁。"
    ]
  },
  {
    "id": "adcfe4db16bfc1b44601adc760b8001e",
    "title": "十二时",
    "authorName": "陆求可",
    "authorId": "adcfe4db16bfc1b4d1457b72d1457b72",
    "dynasty": "清",
    "content": [
      "朔风初、改玄冥节，天气寒凝牛斗。好宴乐、豳风朋酒。",
      "万宝告成时候。田畯筑场，农师纳稼，上下欢为寿。",
      "食黍彘、其味宜咸，天上虹藏，闭塞渐交子丑。",
      "驾铁骊、雉沉为蜃，麋角解于林薮。荐庙尝鱼，休教冰盛，冻断渔郎笱。",
      "合乐师大吹，缀恩不弃白叟。",
      "屈指来、黄钟大吕，岁暮尽堪消受。半夜阳生，天心来复，至日看长久。",
      "坐待嘉平过，渡江又多梅柳。"
    ]
  },
  {
    "id": "adcfe4db16bfc1b414fb59665fbd2bda",
    "title": "赞成功",
    "authorName": "陆求可",
    "authorId": "adcfe4db16bfc1b4d1457b72d1457b72",
    "dynasty": "清",
    "content": [
      "冷侵池馆，冻彻关山。玉尘万斛白漫漫。黑貂久敝，兽炭新残。",
      "清威劲气，行路艰难。",
      "眼前愿得，广厦千间。帡幪寒士雪霜颜。旋调汤饼，乍刻瑶环，絺衣葛帔，破涕为欢。"
    ]
  },
  {
    "id": "adcfe4db16bfc1b4fd5a487e98de2429",
    "title": "柳含烟",
    "authorName": "陆求可",
    "authorId": "adcfe4db16bfc1b4d1457b72d1457b72",
    "dynasty": "清",
    "content": [
      "花时节，听啼莺。何事春风无赖，陌头轻送远游旌。暗伤情。",
      "摇荡垂杨千万树。正是离肠断处。不如醉倒在旗亭。看青冥。"
    ]
  },
  {
    "id": "adcfe4db16bfc1b4e2e190debfe20e22",
    "title": "归国遥",
    "authorName": "陆求可",
    "authorId": "adcfe4db16bfc1b4d1457b72d1457b72",
    "dynasty": "清",
    "content": [
      "杨柳。系得王孙金勒否。眼底一杯春酒。和泪擎在手。",
      "叹息欢情难久。关山又轻走。从今一旦别后。沈腰终日瘦。"
    ]
  },
  {
    "id": "adcfe4db16bfc1b449bf36671d275f5f",
    "title": "南浦",
    "authorName": "陆求可",
    "authorId": "adcfe4db16bfc1b4d1457b72d1457b72",
    "dynasty": "清",
    "content": [
      "屏营歧路，听无情羌笛奏骊歌。极目遥遥杨柳，浓绿满关河。试问伤心何事，为临风、无计挽鸣珂。纵知有后期，难分此际，哽咽语偏多。",
      "叹息年时行乐，到如今、无那别离何。且看猿啼客散，寒水又生波。从此渐容光瘦减，春花秋月怎消磨。愿一身化作黄鹄，同子出岩阿。"
    ]
  },
  {
    "id": "adcfe4db16bfc1b4bd6fb1c7c300cf71",
    "title": "霜天晓角",
    "authorName": "陆求可",
    "authorId": "adcfe4db16bfc1b4d1457b72d1457b72",
    "dynasty": "清",
    "content": [
      "青衫白氎。今日何为别。满眼轻尘朝雨，烟柳丝丝结。",
      "此恨如何说。春林啼百舌。只好仰天大笑，看明月犹圆缺。"
    ]
  },
  {
    "id": "adcfe4db16bfc1b403e0d6d8b2ea3d92",
    "title": "新荷叶",
    "authorName": "陆求可",
    "authorId": "adcfe4db16bfc1b4d1457b72d1457b72",
    "dynasty": "清",
    "content": [
      "绿柳红亭，安排一带离愁。浊酒清歌，宾朋几日追游。临歧近，绸缪缱绻，泪洒芳州。奈何频唤，光阴去也难留。",
      "执手凄其。如何轻上兰舟。对景缠绵，感君赠我吴钩。阳关西去，三叠罢、谁把筝搊。骊歌几曲，持归藏在高楼。"
    ]
  },
  {
    "id": "adcfe4db16bfc1b479ffa211c759c4b8",
    "title": "意难忘",
    "authorName": "陆求可",
    "authorId": "adcfe4db16bfc1b4d1457b72d1457b72",
    "dynasty": "清",
    "content": [
      "草满池塘。正年时执手，惜别时光。画桥文杏细，烟渚柳丝长。蜂欲乱，蝶初狂。都为早春忙。奈寸心、缠绵往事，无限思量。",
      "天涯云树茫茫。漫登山临水，立尽斜阳。雏莺空自啭，别燕不成双。凝望处、九回肠。但梦到东墙。只索要、寻花归去，同醉高唐。"
    ]
  },
  {
    "id": "adcfe4db16bfc1b4c32a880bc20081a1",
    "title": "传言玉女",
    "authorName": "陆求可",
    "authorId": "adcfe4db16bfc1b4d1457b72d1457b72",
    "dynasty": "清",
    "content": [
      "凄切寒蝉，怎惯向离人噪。红蓼堤边，接长途浩渺。匆匆洒泪，何日披云同笑。赏心难共，良辰孤了。",
      "顷刻天涯，听阳关、愁悄悄。丹枫黄菊，送骅骝就道。频登高处，望不见行人杳。团圞明月，今宵分照。"
    ]
  },
  {
    "id": "adcfe4db16bfc1b491bc555580c61b16",
    "title": "接贤宾",
    "authorName": "陆求可",
    "authorId": "adcfe4db16bfc1b4d1457b72d1457b72",
    "dynasty": "清",
    "content": [
      "销魂桥上落花红。正春雨春风。踌蹰野立，沟水一任西东。",
      "莺莺燕燕空旋绕，难留行客芳踪。但愿石尤平地起，暂时且共从容。酒盈樽，人对面，听细语喁喁。"
    ]
  },
  {
    "id": "adcfe4db16bfc1b43391a59aa4657157",
    "title": "爪茉莉",
    "authorName": "陆求可",
    "authorId": "adcfe4db16bfc1b4d1457b72d1457b72",
    "dynasty": "清",
    "content": [
      "挥手登车，听愁人陨泪。天涯远、君行何意。绿波碧草，都只向、长亭点缀。须知道、不免分离，但将玉骢暂系。",
      "金尊银烛，话绸缪、解双佩。蒲柳质、等闲憔悴。鸾箫象板，只堪同我昏睡。料此情、不比悲秋滋味。教人无计可避。"
    ]
  },
  {
    "id": "adcfe4db16bfc1b45cde133cc35e88b9",
    "title": "应天长",
    "authorName": "陆求可",
    "authorId": "adcfe4db16bfc1b4d1457b72d1457b72",
    "dynasty": "清",
    "content": [
      "黄莺唤起清明雨。一棹烟波从此去。梦何依，花无主。十二屏山遮宿雾。",
      "凤孤飞，鸾独舞。杳杳相思难度。欹着枕儿眠处。何人知别苦。"
    ]
  },
  {
    "id": "adcfe4db16bfc1b47d57bcb2b7a46811",
    "title": "凤凰阁",
    "authorName": "陆求可",
    "authorId": "adcfe4db16bfc1b4d1457b72d1457b72",
    "dynasty": "清",
    "content": [
      "怨才郎薄幸，去如兔脱。昨朝今日成吴越。总有良辰美景，难慰饥渴。空断送、冬裘夏葛。",
      "多因佻达，孤负深闺蹙额。年年梦里寻生活。憔悴处，一天愁诉与菩萨。止靠着、慈悲定夺。"
    ]
  },
  {
    "id": "adcfe4db16bfc1b4d8d8d2d94965e261",
    "title": "剔银灯",
    "authorName": "陆求可",
    "authorId": "adcfe4db16bfc1b4d1457b72d1457b72",
    "dynasty": "清",
    "content": [
      "朱户春风吹透。正满目、园林如绣。嫩柳拖烟，新荑承露，何事轮蹄奔走。风前雨后。生受了、别离僝僽。",
      "陌上金车驰骤。处处寻花载酒。魂销黯然，劳劳亭畔，歌罢不堪回首。香尘扫否。怕迟了、归来时候。"
    ]
  },
  {
    "id": "adcfe4db16bfc1b45d99e0000c543a1e",
    "title": "东坡引",
    "authorName": "陆求可",
    "authorId": "adcfe4db16bfc1b4d1457b72d1457b72",
    "dynasty": "清",
    "content": [
      "梁间双燕宿。回身守空屋。那堪梦断风摇竹。春来发曲局。春来发曲局。",
      "绿窗几扇，湘帘一幅。尽日伴人幽独。黄昏不觉愁伊郁。夜长空秉烛。夜长空秉烛。"
    ]
  },
  {
    "id": "adcfe4db16bfc1b40dc2c2ea0beb9623",
    "title": "婆罗门引",
    "authorName": "陆求可",
    "authorId": "adcfe4db16bfc1b4d1457b72d1457b72",
    "dynasty": "清",
    "content": [
      "青青杨柳，送行人、南北东西。门前征马初嘶。慢唱阳关一曲，手捧白螺杯。不愁君远去，但恐归迟。",
      "飘然路歧。知此意、只金徽。看取双双瓦雀，对对凫鹥。波心争浴，便朝昏、那有断肠时。怎人生、惯见生离。"
    ]
  },
  {
    "id": "adcfe4db16bfc1b4bfaa8cea02d47341",
    "title": "夏云峰",
    "authorName": "陆求可",
    "authorId": "adcfe4db16bfc1b4d1457b72d1457b72",
    "dynasty": "清",
    "content": [
      "路漫漫。何事间隔了、彩凤修鸾。锦瑟多时冷落，愁起无端。杜鹃声里，催不转、宝马雕鞍。生受那、风帷雨帐，五更寒。",
      "不堪带缓裙宽。倩鱼雁传书，远向关山。看过春花灿烂，秋月团圞。香闺愁绝，难得潇洒尽情欢。试说与、驰驱远客，应也心酸。"
    ]
  },
  {
    "id": "adcfe4db16bfc1b4c987c7470c16ac84",
    "title": "昼锦堂",
    "authorName": "陆求可",
    "authorId": "adcfe4db16bfc1b4d1457b72d1457b72",
    "dynasty": "清",
    "content": [
      "红绽梅肥，绿垂笋折，风光处处关情。懊恨此身无定，泛梗飘萍。悔别溪山随马足，惭窥鬓影伴啼莺。关河远，春树暮云，时时摇乱心旌。",
      "堪惊。茅店月，青山路，多少霜迹鸡声。不信神州赤县，尽是愁城。梦中常作还乡客，醒时仍逐众人行。须知道，负却赏心乐事，急问归程。"
    ]
  },
  {
    "id": "adcfe4db16bfc1b4640595e326de0bfb",
    "title": "圣无忧",
    "authorName": "陆求可",
    "authorId": "adcfe4db16bfc1b4d1457b72d1457b72",
    "dynasty": "清",
    "content": [
      "自古多愁处，无如客舍难堪。薄情一片云遮面，摇落在江潭。",
      "杜宇空啼泪血，春风不送征骖。飞扬跋扈今如此，搔尽发鬖鬖。"
    ]
  },
  {
    "id": "adcfe4db16bfc1b4a696344ead26410c",
    "title": "喜迁莺",
    "authorName": "陆求可",
    "authorId": "adcfe4db16bfc1b4d1457b72d1457b72",
    "dynasty": "清",
    "content": [
      "来时路，别时人。记起便伤神。长亭一望一回新。桃李十分春。",
      "舞袖闲，歌喉冷。情共水流无尽。萧萧孤馆隔平津。踏遍化衣尘。"
    ]
  },
  {
    "id": "adcfe4db16bfc1b47397193cdae48c02",
    "title": "庆春泽",
    "authorName": "陆求可",
    "authorId": "adcfe4db16bfc1b4d1457b72d1457b72",
    "dynasty": "清",
    "content": [
      "短笛一声，残星几点，遥遥旅思难禁。落尽红衣，半篱丛菊堪寻。烟鸿低度，绛河高泻，千家月下闻砧。长安行乐易蹉跎，愁到而今。",
      "莼鲈正有思归兴，记斋东竹筱，一醉沉沉。惭愧依刘，随他坐啸行吟。无情双燕抛人去，却才知、时节秋深。向床头、预检貂裘，细点黄金。"
    ]
  },
  {
    "id": "adcfe4db16bfc1b44a094b5c0854f945",
    "title": "孤鸾",
    "authorName": "陆求可",
    "authorId": "adcfe4db16bfc1b4d1457b72d1457b72",
    "dynasty": "清",
    "content": [
      "天涯回首。见满室伊威，一池杨柳。窈窕文窗，重展画眉纤手。并坐蜀罗帐底，说年来、别离长久。千种相思消尽，紫玉箫双奏。",
      "悔从前、鹿鹿风尘走。向月下花间，两眉空皱。今日相逢乐，比梦中畅否。朱楼彩鸾同跨，便何异、结缡时候。莫作长途虎兕，把鸳衾孤负。"
    ]
  },
  {
    "id": "adcfe4db16bfc1b4e2e9f05babe88778",
    "title": "解蹀躞",
    "authorName": "陆求可",
    "authorId": "adcfe4db16bfc1b4d1457b72d1457b72",
    "dynasty": "清",
    "content": [
      "惆怅一身轻似叶，今朝才住。追尘逐浪，回思无是处。径里一簇松筠，眼前半斗良酝，差无辛苦。寻俦侣。",
      "归去来辞堪赋。携手披云雾。珠帘绣阁，风景休轻负。为我语向多情，不用瘦减容光，双栖如故。"
    ]
  },
  {
    "id": "adcfe4db16bfc1b496999954b4f87059",
    "title": "玉联环",
    "authorName": "陆求可",
    "authorId": "adcfe4db16bfc1b4d1457b72d1457b72",
    "dynasty": "清",
    "content": [
      "玉关迢递分双燕。风愁雨怨。湘帘卷向百花前，喜一旦、重相见。",
      "今日柳腰花面。翻多娇艳。春莺催得阮郎来，便了却、风流愿。"
    ]
  },
  {
    "id": "adcfe4db16bfc1b47c292a93ad3aab5a",
    "title": "金人捧露盘",
    "authorName": "陆求可",
    "authorId": "adcfe4db16bfc1b4d1457b72d1457b72",
    "dynasty": "清",
    "content": [
      "晚风前，朱楼下，旧相逢。正画桥、烟柳丛丛。娉婷韵度，秋千红粉斗春风。雕鞍玉勒，为伊驻、半晌从容。",
      "叹轻云，容易散，琉璃破，已成空。奈多情、李白桃红。朝朝暮暮，锁巫山十二高峰。怀中点检江皋佩，惆怅墙东。"
    ]
  },
  {
    "id": "adcfe4db16bfc1b4f2e03f9303f5e34e",
    "title": "青门引",
    "authorName": "陆求可",
    "authorId": "adcfe4db16bfc1b4d1457b72d1457b72",
    "dynasty": "清",
    "content": [
      "心事眉先觉。花里独登画阁。正当酒醒梦回时，一天风雨，才道衣裳薄。",
      "燕来燕去无拘缚。隔断珠帘箔。无端花艳惊目，却难遣、一腔愁恶。"
    ]
  },
  {
    "id": "adcfe4db16bfc1b474f9b2c14ac725c6",
    "title": "献衷心",
    "authorName": "陆求可",
    "authorId": "adcfe4db16bfc1b4d1457b72d1457b72",
    "dynasty": "清",
    "content": [
      "叹沧洲行客，虚掷年华。飘泊处，似杨花。听墙头短笛，城上悲笳。离前事，追记得，泪如麻。",
      "湘水岸，玉人家。梦魂也畏道涂赊。问何时纨扇，远饷秦嘉。眉欲锁，肠欲结，向谁嗟。"
    ]
  },
  {
    "id": "adcfe4db16bfc1b4d41fbdc9e976fb7d",
    "title": "河传",
    "authorName": "陆求可",
    "authorId": "adcfe4db16bfc1b4d1457b72d1457b72",
    "dynasty": "清",
    "content": [
      "青鞋布袜。春去秋来，风尘追逐。萧条愁损，颜朱鬓绿，旧欢何日续。长亭握手曾相嘱。",
      "归须速。今日空碌碌。雨窗风馆孤宿。断肠看泪烛。"
    ]
  },
  {
    "id": "adcfe4db16bfc1b486b91202214dbd53",
    "title": "虞美人",
    "authorName": "陆求可",
    "authorId": "adcfe4db16bfc1b4d1457b72d1457b72",
    "dynasty": "清",
    "content": [
      "风流曾看凌波步。契阔成孤负。迢遥空自惹相思。千行玉箸枕边垂、怕人知。",
      "旧薰兰麝今犹在。人隔云山外。泥金带子不成双。银灯空守月昏黄、恨更长。"
    ]
  },
  {
    "id": "adcfe4db16bfc1b4353046f1b72183a0",
    "title": "感皇恩",
    "authorName": "陆求可",
    "authorId": "adcfe4db16bfc1b4d1457b72d1457b72",
    "dynasty": "清",
    "content": [
      "谁唤两车轮，送来客邸。欲不愁时又愁起。一般好景，柳媚花娇无比。奈迷离泪眼，长如醉。",
      "别日偏多，归期空拟。问何事迟迟至此。芙蓉屏下，负却几年罗绮。玉箫空奏曲，人千里。"
    ]
  },
  {
    "id": "adcfe4db16bfc1b411cf17af2eadb393",
    "title": "师师令",
    "authorName": "陆求可",
    "authorId": "adcfe4db16bfc1b4d1457b72d1457b72",
    "dynasty": "清",
    "content": [
      "杏花风壮。村里青帘扬。酒徒结束趁晴光。新制就、春衫时样。画榼提携开步障。列高阳池上。",
      "绿云清切歌声上。对夭桃无恙。踏青天气丽人多，斗百草、风流荡漾。强整接篱杯不放。醉后回头望。"
    ]
  },
  {
    "id": "adcfe4db16bfc1b458707ae5e961d6b9",
    "title": "望梅",
    "authorName": "陆求可",
    "authorId": "adcfe4db16bfc1b4d1457b72d1457b72",
    "dynasty": "清",
    "content": [
      "朱明开席。正荷香十里，槐阴千尺。向风亭、卷起湘帘，好箕踞科头，纳凉留客。河朔风流，每避暑、杯盘狼藉。况歌翻水调，冰贮玉壶，微闻香泽。",
      "佳人素妆莹白。看醉眠如画，纱橱笼碧。赛广寒宫里婵娟，喜琐闼南有、银蟾流魄。梦醒巫山，骤雨过、陂塘萧索。更移尊痛饮，高枕云溪永夕。"
    ]
  },
  {
    "id": "adcfe4db16bfc1b4e3ff76a48b2f7cfa",
    "title": "祝英台近",
    "authorName": "陆求可",
    "authorId": "adcfe4db16bfc1b4d1457b72d1457b72",
    "dynasty": "清",
    "content": [
      "蓼花繁，芦叶冷，秋色催黄菊。秋雨秋风，酿得新醅熟。斋东竹筱沉吟，鲈鱼羹美，开尊坐、翠帘高轴。",
      "清歌促。渐看古道斜阳，阴阴满金谷。白眼青天，冷石醉中宿。漫言岁岁悲秋，百川一吸，甚愁事、得来心曲。"
    ]
  },
  {
    "id": "adcfe4db16bfc1b4a255c65681c8f494",
    "title": "满宫花",
    "authorName": "陆求可",
    "authorId": "adcfe4db16bfc1b4d1457b72d1457b72",
    "dynasty": "清",
    "content": [
      "杓鸬鹚，杯鹦鹉。一簇梅花无主。乌程酒伴履霜来，醉倒松筠山坞。",
      "足冬三，忘夜五。寒即糟床歌舞。杜康城上少冰霜，卿相肯留圭组。"
    ]
  },
  {
    "id": "adcfe4db16bfc1b430792647a9493151",
    "title": "侧犯",
    "authorName": "陆求可",
    "authorId": "adcfe4db16bfc1b4d1457b72d1457b72",
    "dynasty": "清",
    "content": [
      "破除万事，人生莫放金杯浅。游衍。向月下花前留醉眼。舞馀春雪落，歌罢秋波转。沉湎。",
      "应胜似，泥涂中冠冕。调冰雪藕，日日寻芳苑。便教醉卧垆头，也是追嵇阮。愁对胡姬，言赊腼觍。鹔鹴裘在，百壶堪典。"
    ]
  },
  {
    "id": "adcfe4db16bfc1b426f8bd8f254a3b7f",
    "title": "粉蝶儿",
    "authorName": "陆求可",
    "authorId": "adcfe4db16bfc1b4d1457b72d1457b72",
    "dynasty": "清",
    "content": [
      "琥珀生光，人人都道琼液。是杜康、旧留米汁。但三杯、欢情浃，驱愁无迹。把醉乡、一路蚕丛独辟。",
      "坐醉行歌，止容陶潜王绩。杖头钱、痴人省得。喜糟丘，千载后，风流咫尺。逢曲车、愿新封酒泉国。"
    ]
  },
  {
    "id": "adcfe4db16bfc1b49c70a6d8f1c553a2",
    "title": "踏莎行",
    "authorName": "陆求可",
    "authorId": "adcfe4db16bfc1b4d1457b72d1457b72",
    "dynasty": "清",
    "content": [
      "花下卷荷，灯前婪尾。酒徒事业今如此。葡萄何用博凉州，我寻醉后无愁地。",
      "世界馀桃，人情苦李。一樽滋味真无比。若教半刻叵罗空，酒星应笑人痴矣。"
    ]
  },
  {
    "id": "adcfe4db16bfc1b49061d51acb027aba",
    "title": "霜叶飞",
    "authorName": "陆求可",
    "authorId": "adcfe4db16bfc1b4d1457b72d1457b72",
    "dynasty": "清",
    "content": [
      "眼花落井长安市，仙人何年才醒。涎流胆壮曲车多，引起持螯兴。颂酒德、刘伶绝顶。啜糟酾、屈原三省。看骑马乘船，又吏部、鼾鼾瓮底，杀人风景。",
      "试问从事郎官，青州鬲县，何处醉乡佳境。当垆那有卓文君，便不须酩酊。想千日、中山耿耿。步兵厨下珍珠冷。只索杯翻鹦鹉，杓覆鸬鹚，萧然对影。"
    ]
  },
  {
    "id": "adcfe4db16bfc1b41e9bb2daf1dbae6b",
    "title": "芳草渡",
    "authorName": "陆求可",
    "authorId": "adcfe4db16bfc1b4d1457b72d1457b72",
    "dynasty": "清",
    "content": [
      "星初落，露初收。离巢鸟，过妆楼。被翻红浪独眠愁，多少恨，何用说，看眉头。",
      "屏山曲。香断续。寻梦不思妆束。人似病，气如秋。难相见，只独宿。泪空流。"
    ]
  },
  {
    "id": "adcfe4db16bfc1b4ac8a4d39677cadb9",
    "title": "太常引",
    "authorName": "陆求可",
    "authorId": "adcfe4db16bfc1b4d1457b72d1457b72",
    "dynasty": "清",
    "content": [
      "温柔乡里怪天明。奈树上、有啼莺。鸳帐莫须惊。交玉臂、怜欢有情。",
      "绿云压枕，海棠春色，同梦又同醒。起听卷帘声。问红日、三竿未曾。"
    ]
  },
  {
    "id": "adcfe4db16bfc1b44673f5107427f64b",
    "title": "凤凰台上忆吹箫",
    "authorName": "陆求可",
    "authorId": "adcfe4db16bfc1b4d1457b72d1457b72",
    "dynasty": "清",
    "content": [
      "店月催鸡，桥霜送客，半肩行李随身。正残星欲没，斜汉将沦。但好暗中结伴，认尔我、总则非真。长涂里，迎人起雾，拂马生云。",
      "酸辛。崎岖寻路，便好梦还家，也自无因。看东方初白，却似斜曛。回首长亭短驿，都只有、烟霭纷纷。朝光启，鸦丁几点，飞出孤村。"
    ]
  },
  {
    "id": "adcfe4db16bfc1b487dda81409f851ad",
    "title": "千秋岁引",
    "authorName": "陆求可",
    "authorId": "adcfe4db16bfc1b4d1457b72d1457b72",
    "dynasty": "清",
    "content": [
      "隐雾孤城，兼天远水，一抹微云秋色里。红缨鹗随猎马返，黄芦雁触渔舟起。满江枫，几村柳，鸟归矣。陇上牧童行迤逦。",
      "田畔老农歌欢喜。共指馀霞散成绮。开门细看山万叠，登楼忽忆人千里。坐胡床，吹横笛，徐烹鲤。"
    ]
  },
  {
    "id": "adcfe4db16bfc1b4ed9f34d434c27ebf",
    "title": "千年调",
    "authorName": "陆求可",
    "authorId": "adcfe4db16bfc1b4d1457b72d1457b72",
    "dynasty": "清",
    "content": [
      "终日恋迷途，见夕阳将下。便欲暂停行色，酒舍潇洒。邮亭未到，难解金鞍，乱山丛里，共征夫、催瘦马。鞭梢四指，暝色生寒野。",
      "几处萧寺寂寂，暮鼓将打。昏鸦古木，此景真如画。向溪畔人家，坐销良夜。"
    ]
  },
  {
    "id": "adcfe4db16bfc1b44b2750624c9ca378",
    "title": "丑奴儿",
    "authorName": "陆求可",
    "authorId": "adcfe4db16bfc1b4d1457b72d1457b72",
    "dynasty": "清",
    "content": [
      "丛丛水树南村外，望眼迷离。新月来时。画得仙娥半额眉。",
      "翩跹红袖香风细，笑语声低。纨扇初持。教卷珠帘放燕儿。"
    ]
  },
  {
    "id": "adcfe4db16bfc1b4a82a6ba348450b32",
    "title": "伊川令",
    "authorName": "陆求可",
    "authorId": "adcfe4db16bfc1b4d1457b72d1457b72",
    "dynasty": "清",
    "content": [
      "嫦娥飞镜寒光透。溪路明如昼。数着行人影瘦。",
      "高卧如何能够。萧萧吹鬓风骤。若教偃仰在山园，正歌罢、挑灯看绣。"
    ]
  },
  {
    "id": "adcfe4db16bfc1b40ae2a208a0504b46",
    "title": "红林檎近",
    "authorName": "陆求可",
    "authorId": "adcfe4db16bfc1b4d1457b72d1457b72",
    "dynasty": "清",
    "content": [
      "落日回船宴，片云头上生。菰叶波心乱，蒹葭响处明。荷边鸳鸯乍醒，芦畔鸥鹭频惊。四面云幔凄清。",
      "舣棹近前汀。翠黛愁眇眇，红袖湿盈盈。回眸善睐，风流犹弄银筝。看芙蓉红透，苹花黄润，凌波如在画中行。"
    ]
  },
  {
    "id": "adcfe4db16bfc1b45ab97d7e47411801",
    "title": "少年游",
    "authorName": "陆求可",
    "authorId": "adcfe4db16bfc1b4d1457b72d1457b72",
    "dynasty": "清",
    "content": [
      "龙池出雾，石郎戴帽，雨脚半天生。阴云四合，遥峰都失，指点未分明。",
      "洒玉飞珠天弄巧，细细落空庭。清簟疏帘邀奕罢，看花柳湿盈盈。"
    ]
  },
  {
    "id": "adcfe4db16bfc1b45d99e0009b7118e8",
    "title": "东坡引",
    "authorName": "陆求可",
    "authorId": "adcfe4db16bfc1b4d1457b72d1457b72",
    "dynasty": "清",
    "content": [
      "绣衾斜倚坐。潇潇几番过。初时还小后来大。教人醒眼卧。教人醒眼卧。",
      "梦魂何苦楚，雨师折挫。尽淅沥、愁无那。可怜滴得耳根破。漏声都听错。漏声都听错。"
    ]
  },
  {
    "id": "adcfe4db16bfc1b44d9116b530feb6cd",
    "title": "春云怨",
    "authorName": "陆求可",
    "authorId": "adcfe4db16bfc1b4d1457b72d1457b72",
    "dynasty": "清",
    "content": [
      "梨花欲雪。正海棠初放，芳菲时节。莽莽天涯，江上独立，洗残花柳色。过水黄莺，衔泥燕子，碧鹳淋漓响空垤。绿草池边，青梅树下，蛙鼓偏清越。",
      "胭脂零落花裀湿。更平头鞋子，双弯空设。油壁钿车去不得。向晚西堂，滴碎乡心，布衾似铁。欹着枕头，数残更漏，杨柳芭蕉愁绝。"
    ]
  },
  {
    "id": "adcfe4db16bfc1b425eb6af7d37b2bb3",
    "title": "清平乐",
    "authorName": "陆求可",
    "authorId": "adcfe4db16bfc1b4d1457b72d1457b72",
    "dynasty": "清",
    "content": [
      "西风袅袅。吹老宫前草。一幅鲛绡都湿了。清泪不知多少。",
      "夜深月暗灯昏。庭槐乱落纷纷。莫道君王难见，有人朝夕承恩。"
    ]
  },
  {
    "id": "adcfe4db16bfc1b4789b7d619584ec23",
    "title": "六幺令",
    "authorName": "陆求可",
    "authorId": "adcfe4db16bfc1b4d1457b72d1457b72",
    "dynasty": "清",
    "content": [
      "前头鹦鹉，莫自轻饶舌。齐纨顿收箧笥，减却三秋热。春日翠华来处，烟草和愁结。昭阳欢悦。长门清静，斜抱云和对新月。",
      "歌头曲遍重理，冷落清秋节。宫掖新样蛾眉，学得无差别。莫道君恩已断，只怕头如雪。风吹檐铁。半床幽梦，却有何人好明说。"
    ]
  },
  {
    "id": "adcfe4db16bfc1b42eabdb0f5c001f7e",
    "title": "忆秦娥",
    "authorName": "陆求可",
    "authorId": "adcfe4db16bfc1b4d1457b72d1457b72",
    "dynasty": "清",
    "content": [
      "霜枫落。离愁挂在斜阳阁。斜阳阁。秋风禾黍，茂陵城郭。",
      "茱萸湾口西风恶。鸳鸯机上衣裳薄。衣裳薄。稿砧何在，空闺萧索。"
    ]
  },
  {
    "id": "adcfe4db16bfc1b4eeb04e9d12f34389",
    "title": "唐多令",
    "authorName": "陆求可",
    "authorId": "adcfe4db16bfc1b4d1457b72d1457b72",
    "dynasty": "清",
    "content": [
      "衫子杏花红。新梳蝉鬓松。画栏前、几度春风。试望劳劳亭下路，人不见，草连空。",
      "夜夜梦魂中。渔阳有路通。到朝来、依旧西东。懊恨莫登高阁眺，常错认，几花骢。"
    ]
  },
  {
    "id": "adcfe4db16bfc1b4d44c3df7a4b77869",
    "title": "促拍丑奴儿",
    "authorName": "陆求可",
    "authorId": "adcfe4db16bfc1b4d1457b72d1457b72",
    "dynasty": "清",
    "content": [
      "平楚正苍然。骅骝一去放金鞭。如今烟锁行人路，江头陇上，秋云木叶，离思无边。",
      "灵鹊噪庭前。便安排、锦瑟华筵。朝朝空作凝妆望，楼头过了，征鸿几阵，泪眼频穿。"
    ]
  },
  {
    "id": "adcfe4db16bfc1b4c1a31b54625bff9d",
    "title": "百字令",
    "authorName": "陆求可",
    "authorId": "adcfe4db16bfc1b4d1457b72d1457b72",
    "dynasty": "清",
    "content": [
      "飘风驰电，看过了、千古英雄成败。汉殿唐宫徒长就，无数烟荆露薤。金碗人间，玉鱼葬地，转眼堪惊怪。凭高舒望，教人愁思难耐。",
      "今日遥想风流，是谁能不朽，英英犹在。扬马邹枚笔如椽，留得光芒万代。世界虚空须知消，不得酒城诗砦。龙泉知我，物华应射天外。"
    ]
  },
  {
    "id": "adcfe4db16bfc1b41368c914699a9893",
    "title": "临江仙",
    "authorName": "陆求可",
    "authorId": "adcfe4db16bfc1b4d1457b72d1457b72",
    "dynasty": "清",
    "content": [
      "闻道浙江潮有怪，如何也避钱镠。三千强弩射潮头。金堤随意筑，羞杀古阳侯。",
      "江海安澜高枕卧，已经多少春秋。牙樯锦缆去悠悠。千年功与德，谁向棹歌讴。"
    ]
  },
  {
    "id": "adcfe4db16bfc1b4c478f3d61d3ad629",
    "title": "洞仙歌",
    "authorName": "陆求可",
    "authorId": "adcfe4db16bfc1b4d1457b72d1457b72",
    "dynasty": "清",
    "content": [
      "重湖叠嶂，听笙歌缭绕。处处春来闲花草。竟留他、北宋南渡天王，赏湖山、忘却旧时丰镐。",
      "杭州新度曲，桂子荷香，君臣不顾朝廷小。且相从堤畔，钓叟莲娃，行乐事、全无昏晓。任牵动、长江万古愁，险将那西湖，等闲送了。"
    ]
  },
  {
    "id": "adcfe4db16bfc1b473f485369a658350",
    "title": "水调歌头",
    "authorName": "陆求可",
    "authorId": "adcfe4db16bfc1b4d1457b72d1457b72",
    "dynasty": "清",
    "content": [
      "一片姑苏月，还似昔时圆。不知吴王乘月，几度醉台前。我想当初行乐，惟恐琼楼玉馆，不得畅流连。醉醒弄弦管，常愿夜如年。",
      "采香径，销夏渚，快无边。歌阑舞罢，一声屧响碧云天。肯信春花秋露，转眼朝荆暮棘，犀甲散江烟。回首看西子，笑上五湖船。"
    ]
  },
  {
    "id": "adcfe4db16bfc1b45f43dc4fcaa1f60c",
    "title": "锦缠道",
    "authorName": "陆求可",
    "authorId": "adcfe4db16bfc1b4d1457b72d1457b72",
    "dynasty": "清",
    "content": [
      "如练澄江，洗尽六朝金粉。隔江人、歌声隐隐。古今旧事如流瞬。",
      "衰草寒花，空锁千年恨。",
      "叹虎踞龙蟠，何其安稳。尽尘世、兴亡生闷。更无端、细雨斜阳，多少南朝寺，难向荆榛问。"
    ]
  },
  {
    "id": "adcfe4db16bfc1b487dda814fa34563a",
    "title": "千秋岁引",
    "authorName": "陆求可",
    "authorId": "adcfe4db16bfc1b4d1457b72d1457b72",
    "dynasty": "清",
    "content": [
      "一朵琼花，两行绿柳，引得君王向南走。风流爱看殿脚女，山河不值杯中酒。汴渠开，隋堤筑，云帆骤。明月一桥箫未久。",
      "罗绮满楼歌方奏。玉鲙金齑不空口。平陈可怜三十载，头颅又落他人手。好收成，雷塘上，田千亩。"
    ]
  },
  {
    "id": "adcfe4db16bfc1b4415d41bd03146905",
    "title": "谒金门",
    "authorName": "陆求可",
    "authorId": "adcfe4db16bfc1b4d1457b72d1457b72",
    "dynasty": "清",
    "content": [
      "春欲去。花满平山堂路。一饮千钟休得误。花月成孤负。",
      "山色苍苍如故。手种垂杨何处。太守风流空作赋。连天芳草暮。"
    ]
  },
  {
    "id": "adcfe4db16bfc1b432ad97e1e27ac534",
    "title": "渔家傲",
    "authorName": "陆求可",
    "authorId": "adcfe4db16bfc1b4d1457b72d1457b72",
    "dynasty": "清",
    "content": [
      "乍镇闽山尊莫上。九仙乌石都相让。削就奇峰鼍鼓样。声不放。蜀桐刻作鱼儿相。",
      "两袖天风看海涨。烟岚苍翠奇难状。浴罢凤凰池水壮。高处望。旗山西畔遥相向。"
    ]
  },
  {
    "id": "adcfe4db16bfc1b433bc47a8fd3efa1c",
    "title": "上西平",
    "authorName": "陆求可",
    "authorId": "adcfe4db16bfc1b4d1457b72d1457b72",
    "dynasty": "清",
    "content": [
      "升真天，溪九曲，岭千重。青巉巉、云外芙蓉。谁携蜡屐，踏遍三十六高峰。只恐那、幔亭宝座尽苔封。",
      "钧天奏，乾鱼祀，今寂寂，昔隆隆。问篯铿、二子朦胧。云裀霞褥，迢遥清夜宴秋风。曾孙醉后，但无情、云雨西东。"
    ]
  },
  {
    "id": "adcfe4db16bfc1b48a94363720d918d7",
    "title": "小重山",
    "authorName": "陆求可",
    "authorId": "adcfe4db16bfc1b4d1457b72d1457b72",
    "dynasty": "清",
    "content": [
      "野草荒藤路几弯。烟霞无远近、爱人闲。为听幽谷鸟绵蛮。登临易、不道在春山。",
      "真诀驻衰颜。王乔归去后、水云寒。千年鹤背可曾还。烧丹井，留得到人间。"
    ]
  },
  {
    "id": "adcfe4db16bfc1b40c5c2e7d31e1446c",
    "title": "念奴娇",
    "authorName": "陆求可",
    "authorId": "adcfe4db16bfc1b4d1457b72d1457b72",
    "dynasty": "清",
    "content": [
      "江风浩渺，把游客送到，焦山高处。指点南徐秋色里，但见丛丛烟树。野鹤闲鸥，孤云淡月，昏晓山中趣。看浮玉塔，层层光连北固。",
      "遐想昔日焦先，超然物外，抱膝歌梁甫。高节清风千载度，谁解栖幽守素。试听山僧，金钟打罢，深悔红尘误。山资须办，向云中、采芝露。"
    ]
  },
  {
    "id": "adcfe4db16bfc1b46e59c98124e35229",
    "title": "蓦山溪",
    "authorName": "陆求可",
    "authorId": "adcfe4db16bfc1b4d1457b72d1457b72",
    "dynasty": "清",
    "content": [
      "苍苍千仞，看大江东注。昼夜走蛟龙，喜金山、不随波去。潮生潮落，不识几何年，京口驿，瓜洲渡。南北虚舟路。",
      "风流苏子，暇日寻僧语。解带镇山门，谈笑间、禅床何处。妙高台上，听水调歌头，月横江，风满树。搔首青天暮。"
    ]
  },
  {
    "id": "adcfe4db16bfc1b425eb6af7f176975f",
    "title": "清平乐",
    "authorName": "陆求可",
    "authorId": "adcfe4db16bfc1b4d1457b72d1457b72",
    "dynasty": "清",
    "content": [
      "覆舟山右。郁郁峰峦秀。山号鸡鸣犹似旧。那得鸡鸣时候。",
      "当年开馆山头。文章照耀千秋。试问次宗何在，闲云一片悠悠。"
    ]
  },
  {
    "id": "adcfe4db16bfc1b4dcea72a6afa6d6b1",
    "title": "八声甘州",
    "authorName": "陆求可",
    "authorId": "adcfe4db16bfc1b4d1457b72d1457b72",
    "dynasty": "清",
    "content": [
      "长干南去，复岭平冈，似霞蔚云蒸。正繁花撩乱，雏莺睍睆，天气新晴。处处旗亭歌扇，游屐尽堪停。醉倒荒坡下，微月高升。",
      "记得南朝遗事，有云公说法，梵语风清。看天边、片片花落石床平。今日山空烟暝，问禅心、但草色鸦声。举头望、天花不见，醉眼花生。"
    ]
  },
  {
    "id": "adcfe4db16bfc1b425665b36d4890b14",
    "title": "水龙吟",
    "authorName": "陆求可",
    "authorId": "adcfe4db16bfc1b4d1457b72d1457b72",
    "dynasty": "清",
    "content": [
      "澄江点点残霞，俨然昔日真人气。偶来登眺，海天空阔，下临无地。江北江南，青山对面，晚云如髻。向天公搔首，惊人好句，索此处，高吟耳。",
      "多少梁陈旧迹，都付斜阳影里。茫茫今古，有谁认得，临春结绮。乘兴而来，不须留恋，早归休矣。怕今朝、石燕兴亡，感叹凌风飞起。"
    ]
  },
  {
    "id": "adcfe4db16bfc1b4d4b081e487acc24a",
    "title": "苏幕遮",
    "authorName": "陆求可",
    "authorId": "adcfe4db16bfc1b4d1457b72d1457b72",
    "dynasty": "清",
    "content": [
      "法王家，龙象屋。穿得袈裟，便有青山福。香案石床依断谷。岩鹿山鸡，都与山僧熟。",
      "雾同栖，云共宿。片片天花，合满花山麓。千丈芙蓉风谡谡。夜坐招提，细检传灯录。"
    ]
  },
  {
    "id": "adcfe4db16bfc1b47062abcb920d2cd3",
    "title": "诉衷情",
    "authorName": "陆求可",
    "authorId": "adcfe4db16bfc1b4d1457b72d1457b72",
    "dynasty": "清",
    "content": [
      "风光处处唤游人，牛首十分春。花开早，鸟啼新，蜡屐破层云。",
      "磴道石嶙峋，莫逡巡。身登天阙近青旻，看斜曛。"
    ]
  },
  {
    "id": "adcfe4db16bfc1b44334969f761f332a",
    "title": "蝶恋花",
    "authorName": "陆求可",
    "authorId": "adcfe4db16bfc1b4d1457b72d1457b72",
    "dynasty": "清",
    "content": [
      "叠嶂层峦青未了。千佛岩前，绿水犹环绕。朝鼓暮钟声缥缈。孤云隔断风尘道。",
      "蹑屐频登高处好。回首金陵，一览诸峰小。兰若栖霞僧未老。摄生草长无昏晓。"
    ]
  },
  {
    "id": "adcfe4db16bfc1b46a10f50888d89a20",
    "title": "风入松",
    "authorName": "陆求可",
    "authorId": "adcfe4db16bfc1b4d1457b72d1457b72",
    "dynasty": "清",
    "content": [
      "虎邱山色郁崔嵬。烟暖花开。香车宝马山塘路，春光暗里相催。闲客漫携龙笛，丽人争戴金钗。",
      "剑池鹤涧讲经台。塔影云隈。今春远结看花侣，笑迎风满举云罍。月下莫言归去，遏云歌调初来。"
    ]
  },
  {
    "id": "adcfe4db16bfc1b43a50096aa5a5f585",
    "title": "探春令",
    "authorName": "陆求可",
    "authorId": "adcfe4db16bfc1b4d1457b72d1457b72",
    "dynasty": "清",
    "content": [
      "隔江春信问梅花，在江南山里。被东风、吹到梅花国，狂蜂蝶先来矣。",
      "看花共索春醪味。望青帘摇曳。愿倾城、世外佳人一笑，羌笛须回避。"
    ]
  },
  {
    "id": "adcfe4db16bfc1b448f363244d9b0018",
    "title": "东风齐着力",
    "authorName": "陆求可",
    "authorId": "adcfe4db16bfc1b4d1457b72d1457b72",
    "dynasty": "清",
    "content": [
      "波撼盂城，气蒸淮楚，千顷汪汪。虚无空阔，仿佛似潇湘。阵阵凫鹥散乱，任渔艇、短曲无腔。微茫里、昼眠估客，风送牙樯。",
      "岁岁叹沧桑。波臣怒、如今不受堤防。秋风瓠子，何处稻粳香。斗大孤城国士，可曾见、湖内珠光。金堤上，鸠形鹄面，泪落苍茫。"
    ]
  },
  {
    "id": "adcfe4db16bfc1b4a5311152fa85498e",
    "title": "醉桃源",
    "authorName": "陆求可",
    "authorId": "adcfe4db16bfc1b4d1457b72d1457b72",
    "dynasty": "清",
    "content": [
      "湖头春水照花明。黄鹂爱晓晴。苏堤断续卖花声。垂杨新雨青。",
      "坐玉馆，弄瑶筝。当垆尽可憎。画船一叶惹游情。红裙曳手行。"
    ]
  },
  {
    "id": "adcfe4db16bfc1b4d1941b673184ac90",
    "title": "拂霓裳",
    "authorName": "陆求可",
    "authorId": "adcfe4db16bfc1b4d1457b72d1457b72",
    "dynasty": "清",
    "content": [
      "月团圞。琼楼玉宇净无烟。金波耿，苍茫云水远相连。湖山增皎洁，花柳斗婵娟。漾清涟。一声声、摇过采莲船。",
      "谪仙已往，空冷落、锦袍鲜。谁乘兴，骑鲸捉月上青天。清晖涵碧下，香雾岳坟前。列芳筵。愿年年、夜夜总长圆。"
    ]
  },
  {
    "id": "adcfe4db16bfc1b4d5852d9db0836d76",
    "title": "鱼游春水",
    "authorName": "陆求可",
    "authorId": "adcfe4db16bfc1b4d1457b72d1457b72",
    "dynasty": "清",
    "content": [
      "连朝春雨足。添得十分湖水绿。东风无力，轻动波纹如縠。未许桃花几片流，止容柳叶千条拂。野鹭孤游，山鸥双浴。",
      "镇日游人征逐。载不尽、清丝脆竹。冯异偏爱风流，溅珠喷玉。燕姬倒影红裙现，越女看妆青黛蹙。花柳千年，芰荷一曲。"
    ]
  },
  {
    "id": "adcfe4db16bfc1b42636c62da74b3ae7",
    "title": "看花回",
    "authorName": "陆求可",
    "authorId": "adcfe4db16bfc1b4d1457b72d1457b72",
    "dynasty": "清",
    "content": [
      "十里西湖二月天。红紫暄妍。苏公堤上沽春酒，向桃溪李径留连。花神如解意，尽吐樽前。",
      "醉折红英插帽檐。春色嫣然。金铃着意深深护，忍听林表啼鹃。止容轻粉蝶，双宿双穿。"
    ]
  },
  {
    "id": "adcfe4db16bfc1b4aa3ccd4b0cfa76a4",
    "title": "殢人娇",
    "authorName": "陆求可",
    "authorId": "adcfe4db16bfc1b4d1457b72d1457b72",
    "dynasty": "清",
    "content": [
      "轻暖轻寒，酿就湖头柳色。摇荡千条青欲滴。朱楼掩映，好系黄金勒。镇日里、多少燕穿莺掷。",
      "张绪当年，风流堪识。小蛮腰细东风急。三眠乍起，共波光争碧。晴陌上，不送阳关行客。"
    ]
  },
  {
    "id": "adcfe4db16bfc1b43493bf32e6c3860e",
    "title": "解佩令",
    "authorName": "陆求可",
    "authorId": "adcfe4db16bfc1b4d1457b72d1457b72",
    "dynasty": "清",
    "content": [
      "燕啼莺语。烟花满路。遍香闺、引起春情思。结束宫妆，肯孤负、踏青天气。",
      "散金莲、柳边沙际。飞来峰下，湖心亭畔，软春风、轻飘罗绮。拜佛听经，好游遍、湖头诸寺。笑窥人、喜孜孜地。"
    ]
  },
  {
    "id": "adcfe4db16bfc1b4a90bcdc147fd58da",
    "title": "蕙兰芳引",
    "authorName": "陆求可",
    "authorId": "adcfe4db16bfc1b4d1457b72d1457b72",
    "dynasty": "清",
    "content": [
      "春色乍来，小儿坡、绿芜烟暖。空点缀多情，凝望恨王孙远。萋萋一路，衬几片、落花红艳。看小青墓上，极目连天肠断。",
      "骏马嘶时，香车行处，倍觉轻软。更零露初漙，想杀清扬婉娈。瑶琨迢递，甜溪水浅。随六桥、日落白羊归晚。"
    ]
  },
  {
    "id": "adcfe4db16bfc1b4e51978a46c177b2d",
    "title": "过涧歇",
    "authorName": "陆求可",
    "authorId": "adcfe4db16bfc1b4d1457b72d1457b72",
    "dynasty": "清",
    "content": [
      "花草暖放春风路。石燕凌空，一霎飞云过雨。寻芳树。柳下纶巾湿透，折角归前渡。",
      "看远近、翠壁苍山委深雾。此际真如画，但蜻蜓燕子频来去。兰舟舣别浦。云幔低垂，苇叶萧萧，芭蕉淅淅，是我醉酒催诗处。"
    ]
  },
  {
    "id": "adcfe4db16bfc1b42715c372efc0d64e",
    "title": "瑞鹧鸪",
    "authorName": "陆求可",
    "authorId": "adcfe4db16bfc1b4d1457b72d1457b72",
    "dynasty": "清",
    "content": [
      "乱飘瑞叶下青旻。朱桥湖上断雕轮。只有林家、处士幽栖处。万树梅花别样春。",
      "闲寻诗思西溪道，骑驴踏碎同云。归来且上危楼，惊见湖山老、紧关门。那有扁舟乘兴人。"
    ]
  },
  {
    "id": "adcfe4db16bfc1b4c2f7f8561d74d1c2",
    "title": "隔莲浦",
    "authorName": "陆求可",
    "authorId": "adcfe4db16bfc1b4d1457b72d1457b72",
    "dynasty": "清",
    "content": [
      "晴望六桥天暖。载玉箫金管。鹢彩凌波漾，牙樯动、青帘卷。四座香风满。湖心柳，曲院荷，掩映神仙远。",
      "清樽启处，舞裙歌扇迷恋。声声欸乃，惊起汀鸥散乱。自在中流愁日短。清浅。树阴花下停遍。"
    ]
  },
  {
    "id": "adcfe4db16bfc1b414d5c3eefb1c6723",
    "title": "黄钟乐",
    "authorName": "陆求可",
    "authorId": "adcfe4db16bfc1b4d1457b72d1457b72",
    "dynasty": "清",
    "content": [
      "丛丛花柳满高阳。闲踏归来，青帘引得性颠狂。笑指敝裘先偿值，肯教孤负酒瓶香。",
      "玉碗高擎琥珀光。彩袖殷勤，樽前一曲奏清商。愿借西湖三斛水，频添蕉叶醉萧娘。"
    ]
  },
  {
    "id": "adcfe4db16bfc1b40c5c2e7dbdfba32a",
    "title": "念奴娇",
    "authorName": "陆求可",
    "authorId": "adcfe4db16bfc1b4d1457b72d1457b72",
    "dynasty": "清",
    "content": [
      "帝城佳丽，给孤园、更有浮屠七级。旷士高标星汉近，飞起王乔双舄。少昊清秋，羲和红日，回首苍梧碧。随阳去雁，槛边阵阵回翼。",
      "遥想杜甫高岑，慈恩寺里，象教冥搜迹。今古登临同此意，暂向化城休息。作赋凭高西山头，积翠影当窗入。料他尘界，绣轩文毂相击。"
    ]
  },
  {
    "id": "adcfe4db16bfc1b4eeb04e9d0ff4c204",
    "title": "唐多令",
    "authorName": "陆求可",
    "authorId": "adcfe4db16bfc1b4d1457b72d1457b72",
    "dynasty": "清",
    "content": [
      "山色四周遭。溪光七里遥。把渔竿、其乐陶陶。半世羊裘狂未了，加帝腹，傲天朝。",
      "文叔网英豪。冥鸿惜羽毛。画云台、轩冕焦劳。济济功臣三十六，争得似，子陵高。"
    ]
  },
  {
    "id": "adcfe4db16bfc1b40c5c2e7d6c65acc7",
    "title": "念奴娇",
    "authorName": "陆求可",
    "authorId": "adcfe4db16bfc1b4d1457b72d1457b72",
    "dynasty": "清",
    "content": [
      "鸳鸯湖水，任拍天波浪，几堆飞雪。朱栱雕甍千载胜，故老为予传说。岸芷青青，汀兰郁郁，今古无分别。无情烟雨，近来因甚消灭。",
      "不须把酒长嗟，满湖犹有，一派闲风月。漫数当年吴越事，不觉酒酣心热。鹭羽穿云，渔歌裂石，冷落如秋节。莫吹玉笛，冯夷水底愁绝。"
    ]
  },
  {
    "id": "adcfe4db16bfc1b49c70a6d8d0811f82",
    "title": "踏莎行",
    "authorName": "陆求可",
    "authorId": "adcfe4db16bfc1b4d1457b72d1457b72",
    "dynasty": "清",
    "content": [
      "落日高城，凄风寒水，当年垂钓应如此。溪头漂母具盘飧，王孙不向穷途死。",
      "云梦城边，未央宫里，蒯通有计何由使。可怜汉室巳销亡，钓台千古犹堪指。"
    ]
  },
  {
    "id": "adcfe4db16bfc1b44b507b12b1e82d62",
    "title": "朝中措",
    "authorName": "陆求可",
    "authorId": "adcfe4db16bfc1b4d1457b72d1457b72",
    "dynasty": "清",
    "content": [
      "红颜筋露大名留。一夕便千秋。湖畔岿然祠庙，行人南北凝眸。",
      "今朝舣棹，蚊雷不聚，遗恨悠悠。笑杀同行阿嫂，随人锦帐风流。"
    ]
  },
  {
    "id": "adcfe4db16bfc1b49a21a1f6e56def5b",
    "title": "江城梅花引",
    "authorName": "陆求可",
    "authorId": "adcfe4db16bfc1b4d1457b72d1457b72",
    "dynasty": "清",
    "content": [
      "钿蝉金燕内家妆。画鸦黄。掩明珰。楚楚娟娟，顾影着罗裳。眉似远山腰似柳，凌波步，欲惊鸿，洛浦旁。",
      "云踪雨迹在高唐。玳瑁床。鹊尾香。朝也暮也无别事，爱绣鸳鸯。常向天边圆月诉愁肠。青琐闼前韩寿老，何日里，对温柔，跨凤凰。"
    ]
  },
  {
    "id": "adcfe4db16bfc1b4d58f9b68881f84b4",
    "title": "相思儿令",
    "authorName": "陆求可",
    "authorId": "adcfe4db16bfc1b4d1457b72d1457b72",
    "dynasty": "清",
    "content": [
      "一点樱桃娇艳，樊素不寻常。何用频含鸡舌，仿佛蕙兰芳。",
      "座上吹罢笙簧。徐徐换羽移商。晚来月照纱橱，并肩私语生香。"
    ]
  },
  {
    "id": "adcfe4db16bfc1b40dc2c2ea4f55dd49",
    "title": "婆罗门引",
    "authorName": "陆求可",
    "authorId": "adcfe4db16bfc1b4d1457b72d1457b72",
    "dynasty": "清",
    "content": [
      "隐花裙褶，两人抬起露双钩。香尘踪迹难留。何用东昏贴地，莲瓣满朱楼。有残红软衬，一路风流。",
      "卢家莫愁。正步步、见娇羞。记取风前旋舞，掌上绸缪。魂销月下，提金缕、刬袜殿东头。喜花径、玉露初收。"
    ]
  },
  {
    "id": "adcfe4db16bfc1b4d80449d7c88c99fa",
    "title": "庆清朝慢",
    "authorName": "陆求可",
    "authorId": "adcfe4db16bfc1b4d1457b72d1457b72",
    "dynasty": "清",
    "content": [
      "小钏香消，柔荑春暖，临风卷起红纱。妆台早开鸾镜，挽就灵蛇。旋向金盆洗，便水晶帘下抱琵琶。把纨扇，掺掺一捻，似玉无瑕。",
      "斗百草，挽晚绣，还好事一例，煮酒煎茶。莫更私书写罢，弄管吹笳。时枕芙蓉娇面，玲珑雪藕傍荷花。藏阄戏，双拳擎出，调笑秦嘉。"
    ]
  },
  {
    "id": "adcfe4db16bfc1b45d99e0003fb93aef",
    "title": "东坡引",
    "authorName": "陆求可",
    "authorId": "adcfe4db16bfc1b4d1457b72d1457b72",
    "dynasty": "清",
    "content": [
      "鸾钗斜坠下。指尖喷兰麝。纤纤抓背真堪诧。铁鞭何用怕。铁鞭何用怕。",
      "轻拢慢捻，弹筝销夜。寻花欲染红星乍。凤仙满把残妆卸。金盆才捣罢。金盆才捣罢。"
    ]
  },
  {
    "id": "adcfe4db16bfc1b4d6127407cc0afaf0",
    "title": "好事近",
    "authorName": "陆求可",
    "authorId": "adcfe4db16bfc1b4d1457b72d1457b72",
    "dynasty": "清",
    "content": [
      "半额染双蛾，淡淡春山凝绿。何用落梅轻点，待张郎画足。",
      "垂珠烟溜拂云梢，一一惊郎目。卷起虾须独坐，向月休嚬蹙。"
    ]
  },
  {
    "id": "adcfe4db16bfc1b4b420c605a9a63d23",
    "title": "御街行",
    "authorName": "陆求可",
    "authorId": "adcfe4db16bfc1b4d1457b72d1457b72",
    "dynasty": "清",
    "content": [
      "远山下见秋波注。却逗出、春情绪。双双点漆似神仙，添得娇娆无数。江边交甫，墙头宋玉，侥幸逢回顾。",
      "销魂生就盈盈趣。正写照、传神处。问他青白向谁分，掷果人来频觑。相思对面，淋漓红泪，背着轻弹去。"
    ]
  },
  {
    "id": "adcfe4db16bfc1b4f29ff18e81edf0dc",
    "title": "点绛唇",
    "authorName": "陆求可",
    "authorId": "adcfe4db16bfc1b4d1457b72d1457b72",
    "dynasty": "清",
    "content": [
      "朝沐兰汤，芙蓉出水霞光绕。青铜皎皎。对面齐开了。",
      "角枕初离，一线红生巧。香缭绕。木瓜粉好。妆得桃花小。"
    ]
  },
  {
    "id": "adcfe4db16bfc1b4f2e03f9315c2fc3c",
    "title": "青门引",
    "authorName": "陆求可",
    "authorId": "adcfe4db16bfc1b4d1457b72d1457b72",
    "dynasty": "清",
    "content": [
      "紧束泥金带。仿佛小蛮潇洒。轻盈漫入楚王宫，翻身贴地，衔得玉簪戴。",
      "春风杨柳多情态。日日相思害。不须更验肥瘦，着裙渐觉裙腰大。"
    ]
  },
  {
    "id": "adcfe4db16bfc1b4714471fd241ed006",
    "title": "永遇乐",
    "authorName": "陆求可",
    "authorId": "adcfe4db16bfc1b4d1457b72d1457b72",
    "dynasty": "清",
    "content": [
      "窗外啼莺，频催妆束，绿云缭绕。轻把牙梳，旋移鸾镜，委地容光耀。兰膏新沐，微闻香泽，对此温柔堪老。向妆台、挽成如虿，才称花容月貌。",
      "时兴髻子，松松堕马，好共灵蛇新巧。莫叹飞蓬，休嗟曲局，鸳帐同心好。纵令妒妇，也应怜惜，怪得萧郎颠倒。珠帘下、娇羞欲出，鸣蝉缥缈。"
    ]
  },
  {
    "id": "adcfe4db16bfc1b4eab6042bfe2d6b95",
    "title": "惜馀春慢",
    "authorName": "陆求可",
    "authorId": "adcfe4db16bfc1b4d1457b72d1457b72",
    "dynasty": "清",
    "content": [
      "笑倚东窗，泥娇成困，半醉海棠初睡。轻衫暂卸，小簟平铺，更有缕金鸳被。试问南柯郡中，十二峰头，凭谁分队。想多情识得，相思征路，寻欢同寐。",
      "我欲趁、星眼朦胧，罗帏深处，摩弄桃腮玉臂。只愁梦觉，折齿投梭，此际温存无计。怎奈沾衾汗流，堆枕绿鬟，撩人容易。莫教他、留恋高唐，还倩啼莺唤起。"
    ]
  },
  {
    "id": "adcfe4db16bfc1b4d5481163e0c06377",
    "title": "雨中花慢",
    "authorName": "陆求可",
    "authorId": "adcfe4db16bfc1b4d1457b72d1457b72",
    "dynasty": "清",
    "content": [
      "一幅鲛绡，写照如生，不知名媛何人。但嫣然欲笑，窈窕传神。仿佛帘前顾影，依稀花底回身。是倾城尤物，螺黛凝羞，环佩无尘。",
      "赵颜软障，灰酒盈樽，临风频唤真真。浑不比、崔徽小巷，魂断朝云。两点秋波注意，半弯罗袜生春。可能学得，画屏游女，闲踏花茵。"
    ]
  },
  {
    "id": "adcfe4db16bfc1b450b63f4aa1ed3ac9",
    "title": "昭君怨",
    "authorName": "陆求可",
    "authorId": "adcfe4db16bfc1b4d1457b72d1457b72",
    "dynasty": "清",
    "content": [
      "五色鸾笺半幅。玉手银钩铁画。写字要成双。写鸳鸯。",
      "常自背人临拓。学得簪花笔法。郎到袖儿遮。露些些。"
    ]
  },
  {
    "id": "adcfe4db16bfc1b4c5d3003a44cf1c22",
    "title": "诉衷情 · 近",
    "authorName": "陆求可",
    "authorId": "adcfe4db16bfc1b4d1457b72d1457b72",
    "dynasty": "清",
    "content": [
      "昼长无事，细细调朱弄粉，非关传脸涂唇，却要追踪陆顾。一幅寒鸦古木，衰柳残荷，景物才知布。天然趣。爱画文鸾朱鹭。",
      "双双成队，画到关情处。萧郎觑。轻轻持向郎边，夸说笔端无误。更索留题句。"
    ]
  },
  {
    "id": "adcfe4db16bfc1b4e3ff76a410f52c43",
    "title": "祝英台近",
    "authorName": "陆求可",
    "authorId": "adcfe4db16bfc1b4d1457b72d1457b72",
    "dynasty": "清",
    "content": [
      "拂金徽，开素匣，白鹄窥帘窦。解愠南风，习习飘朱袖。何须涧响松涛，冰清盈抱，将陈曲、楚明光奏。",
      "闺中秀。试问流水高山，正声又依旧。罗袂红裙，应有钟期构。不劳司马求凰，文君今日，早先把、隐情轻逗。"
    ]
  },
  {
    "id": "adcfe4db16bfc1b4702ef3c434fad8ee",
    "title": "连理枝",
    "authorName": "陆求可",
    "authorId": "adcfe4db16bfc1b4d1457b72d1457b72",
    "dynasty": "清",
    "content": [
      "煮就惊雷荚。郎在应先啜。才听松风，旋看蟹眼，擎来不迭。试喁喁小语问多情，恐柔荑怕热。",
      "红袖兰香泄。一笑春生睫。石枕抛书，方床阁扇，开颜相接。更纤纤十指玉生光，共瓷瓯无别。"
    ]
  },
  {
    "id": "adcfe4db16bfc1b4e8cc4d37f52dbf71",
    "title": "一丛花",
    "authorName": "陆求可",
    "authorId": "adcfe4db16bfc1b4d1457b72d1457b72",
    "dynasty": "清",
    "content": [
      "呼鬟花下扫莓苔。玉几更安排。秦筝弹出宫商调，正林际、好月初来。柱促分明，弦多宛转，风露落闲阶。",
      "遥看北斗挂城隈。击缶共徘徊。曲成虚忆青蛾敛，更调急玉指堪哀。娇入曼声，怨凝繁手，传得美人怀。"
    ]
  },
  {
    "id": "adcfe4db16bfc1b48ec6222e5b689208",
    "title": "鹊桥仙",
    "authorName": "陆求可",
    "authorId": "adcfe4db16bfc1b4d1457b72d1457b72",
    "dynasty": "清",
    "content": [
      "桃腮匀粉，柳眉增黛，还恐宫妆草草。龙盘金镜玉台前，须拭却、流尘一照。",
      "空明似水，团圞非月，纵有姮娥难到。如何对面见倾城，便向我、争妍夺俏。"
    ]
  },
  {
    "id": "adcfe4db16bfc1b4e78f8130ffd9f719",
    "title": "行香子",
    "authorName": "陆求可",
    "authorId": "adcfe4db16bfc1b4d1457b72d1457b72",
    "dynasty": "清",
    "content": [
      "高髻云鬟。一笑嫣然。紫霞觞、捧到人前。香沾凿落，红映朱颜。看酒如液，人似玉，手如绵。",
      "乐圣称贤。一吸千川。道檀郎、饮酒神仙。对花相劝，未醉先怜。怕玉山倒，金谷散，井中眠。"
    ]
  },
  {
    "id": "adcfe4db16bfc1b4b00edd46448ae533",
    "title": "玉连环",
    "authorName": "陆求可",
    "authorId": "adcfe4db16bfc1b4d1457b72d1457b72",
    "dynasty": "清",
    "content": [
      "轻翻红袖珠帘放。银钩荡漾。彩丝移到绣床前，还点检、新花样。",
      "绣个鸳鸯相向。绸缪万状。宵深回唤侍儿来，重与剔、银灯亮。"
    ]
  },
  {
    "id": "adcfe4db16bfc1b4fc56a781a7c345c3",
    "title": "贺新郎",
    "authorName": "陆求可",
    "authorId": "adcfe4db16bfc1b4d1457b72d1457b72",
    "dynasty": "清",
    "content": [
      "红袖珍珠络。抱檀槽、归舟江树，碧天寥廓。新曲翻从玉连琐，越显风流绰约。小池上、蕤宾轻跃。耳畔霓裳声断续，恐江州司马青衫薄。那禁得，泪珠落。",
      "凤凰飞上鹍鸡索。笑兴奴、空能拢捻，曹纲运拨。圆腹龙香四弦里，铁骑刀枪间作。看春笋、纤纤如削。又风揭罗裙乍起，倚歌促酒依红幕。似远嫁，归沙漠。"
    ]
  },
  {
    "id": "adcfe4db16bfc1b4b7237aabd7520909",
    "title": "凤楼春",
    "authorName": "陆求可",
    "authorId": "adcfe4db16bfc1b4d1457b72d1457b72",
    "dynasty": "清",
    "content": [
      "金屋好丰标。两袖红绡。扇轻摇。微风拂拂动眉梢。蝴蝶几对风骚。最爱扑他愁不着，向花下空招。",
      "翠云翘。无限妖娆。回鬟遮面，秋波偷注，知音自解相挑。愿向深闺，并持纨素坐良宵。仁风频扇，骨冷魂销。"
    ]
  },
  {
    "id": "adcfe4db16bfc1b45709c1a729b26c9f",
    "title": "月宫春",
    "authorName": "陆求可",
    "authorId": "adcfe4db16bfc1b4d1457b72d1457b72",
    "dynasty": "清",
    "content": [
      "朱唇轻绽小樱桃。胡床夜夜娇。紫云一曲透重霄。",
      "凤凰来几遭。裂石穿云烟竹碎，梅花杨柳未曾凋。才把昭华放下，馀香应未消。"
    ]
  },
  {
    "id": "adcfe4db16bfc1b4778add2cd10f8e50",
    "title": "河满子",
    "authorName": "陆求可",
    "authorId": "adcfe4db16bfc1b4d1457b72d1457b72",
    "dynasty": "清",
    "content": [
      "珠箔风多放下，白檀灰里烧香。玉手纤纤亲检点，郁金迷迭都梁。春满床头睡鸭，浓薰被底鸳鸯。",
      "馥郁真成腻骨，氤氲岂但沾裳。不向中庭频伴月，直教勾引萧郎。那识闻歌吐气，喉间兰蕙芬芳。"
    ]
  },
  {
    "id": "adcfe4db16bfc1b44c2d8abe6e7da98a",
    "title": "巫山一段云",
    "authorName": "陆求可",
    "authorId": "adcfe4db16bfc1b4d1457b72d1457b72",
    "dynasty": "清",
    "content": [
      "皓齿全看白，朱唇一点轻。逢人常自笑盈盈。那得不关情。",
      "秋水随眸转，桃花满颊生。回鬟百媚怕倾城。掩袖不闻声。"
    ]
  },
  {
    "id": "adcfe4db16bfc1b4576594845e0410a2",
    "title": "长相思",
    "authorName": "陆求可",
    "authorId": "adcfe4db16bfc1b4d1457b72d1457b72",
    "dynasty": "清",
    "content": [
      "对花悲。对花啼。湿尽春衫花落时。猜他心恨谁。",
      "怕郎知。怕郎疑。强作欢颜起立迟。横流浸口脂。"
    ]
  },
  {
    "id": "adcfe4db16bfc1b47e3bc9cefbb3434c",
    "title": "春光好",
    "authorName": "陆求可",
    "authorId": "adcfe4db16bfc1b4d1457b72d1457b72",
    "dynasty": "清",
    "content": [
      "妆初罢，鸟关关。倚阑干。怪杀无端蜂蝶，扇驱还。",
      "一架蔷薇娇艳，金莲移向花间。折得小枝香在手，插云鬟。"
    ]
  },
  {
    "id": "adcfe4db16bfc1b497b5b8da031097d0",
    "title": "满庭芳",
    "authorName": "陆求可",
    "authorId": "adcfe4db16bfc1b4d1457b72d1457b72",
    "dynasty": "清",
    "content": [
      "髻挽巫云，裙拖湘水，祁祁陌上如荼。照天珠翠，春色满平芜。争喜穿花过柳，倚纨扇、扑蝶相呼。东皋望，行人失路，耕者亦忘锄。",
      "踌躇。见多少，采兰赠芍，搔首城隅。漫花艳惊郎，魂断罗敷。结束大堤去也，待果满、犹未回车。撩人处，欲寻高手，仕女画成图。"
    ]
  },
  {
    "id": "adcfe4db16bfc1b4d85c7e627a8501a6",
    "title": "锦堂春",
    "authorName": "陆求可",
    "authorId": "adcfe4db16bfc1b4d1457b72d1457b72",
    "dynasty": "清",
    "content": [
      "生长若耶溪畔，往来西子湖头。轻衫窄袖风波里，惯棹采莲舟。",
      "妆束何劳珠翠，逢人尽逞风流。荷花深处深藏着，妆作害娇羞。"
    ]
  },
  {
    "id": "adcfe4db16bfc1b48f18602e294506ff",
    "title": "锦帐春",
    "authorName": "陆求可",
    "authorId": "adcfe4db16bfc1b4d1457b72d1457b72",
    "dynasty": "清",
    "content": [
      "碧汉无云，银河无浪。看耿耿、素娥初降。口脂香，蝉影动，任温存半晌。风流模样。",
      "月上纱窗，香浓罗帐。问此际、莫非天上。语喁喁，人悄悄，笑灯花无状。并头相向。"
    ]
  },
  {
    "id": "adcfe4db16bfc1b4c32a880b55f11991",
    "title": "传言玉女",
    "authorName": "陆求可",
    "authorId": "adcfe4db16bfc1b4d1457b72d1457b72",
    "dynasty": "清",
    "content": [
      "纸帐梅花，才到黑甜深处。蛾眉螓额，便惹人情绪。何须搔首，袅袅凌波微步。妖娆心性，娉婷风度。十二峰头，愿朝朝、又暮暮。",
      "为云为雨。向高唐久驻。欢娱漏短，莫遣鸡声惊寤。相思有路。恐难重去。"
    ]
  },
  {
    "id": "adcfe4db16bfc1b479bb0013679a77d9",
    "title": "江城子",
    "authorName": "陆求可",
    "authorId": "adcfe4db16bfc1b4d1457b72d1457b72",
    "dynasty": "清",
    "content": [
      "红轮初上水晶屏。镜台轻。晓妆成。调得南都石黛、付卿卿。掠月横云图自有，随意画，远山青。",
      "张郎凝望笑颜生。语多情。瘦棱棱。试向菱花一照、便分明。半额不知如意否，休阁笔，为君增。"
    ]
  },
  {
    "id": "adcfe4db16bfc1b4c06ac9f2480ca4c1",
    "title": "南歌子",
    "authorName": "陆求可",
    "authorId": "adcfe4db16bfc1b4d1457b72d1457b72",
    "dynasty": "清",
    "content": [
      "画架沾春雨，丝绳动晓风。佳人群戏百花丛。试看湘裙飘荡、半天中。",
      "蝉鬓过眉翠，罗衫映日红。才离花板立从容。一似姮娥轻落、广寒宫。"
    ]
  },
  {
    "id": "adcfe4db16bfc1b4a2d534f60eb4d9b6",
    "title": "减字木兰花",
    "authorName": "陆求可",
    "authorId": "adcfe4db16bfc1b4d1457b72d1457b72",
    "dynasty": "清",
    "content": [
      "天然窈窕。妆罢蛾眉唯淡扫。都说如花。月下灯前细看他。",
      "不知愁苦。学就吴歈腰善舞。百啭春莺。敲碎红牙听一声。"
    ]
  },
  {
    "id": "adcfe4db16bfc1b44b26e62785093e5e",
    "title": "风流子",
    "authorName": "陆求可",
    "authorId": "adcfe4db16bfc1b4d1457b72d1457b72",
    "dynasty": "清",
    "content": [
      "花前新酒绿，谁相劝、赖有莫愁声。正刻羽引商，移宫流徵，当筵一曲，宛转分明。歌喉逞、萧萧林木落，黯黯碧云凝。衣着缕金，扇低宝月，韩娥未去，梁上尘惊。",
      "回风才唱罢，看栏畔浑似，秋后凄清。谁念丽娟魂断，不比秦青。想花朝月夕，等闲度过，阳阿白雪，无限关情。引得周郎一顾，唤作春莺。"
    ]
  },
  {
    "id": "adcfe4db16bfc1b4d8514caf09edd3da",
    "title": "南乡子",
    "authorName": "陆求可",
    "authorId": "adcfe4db16bfc1b4d1457b72d1457b72",
    "dynasty": "清",
    "content": [
      "长袖舞山香。花带春风上砑光。体又轻盈腰又软，颠狂。恼乱苏州刺史肠。",
      "天地久低昂。叶叶春衫起凤凰。转面回身轻似燕，飘扬。掌上高擎也不妨。"
    ]
  },
  {
    "id": "adcfe4db16bfc1b474f9b2c1efbe202b",
    "title": "献衷心",
    "authorName": "陆求可",
    "authorId": "adcfe4db16bfc1b4d1457b72d1457b72",
    "dynasty": "清",
    "content": [
      "记鸳鸯比翼，江上同来。春色好，傍妆台。正蛮腰素口，老眼频开。前宵里，红可倚，绿堪偎。",
      "欢未足，愿偏乖。玉人断送入黄埃。忆断肠环佩，独立徘徊。帘箔下，鹦鹉唤，便生哀。"
    ]
  },
  {
    "id": "adcfe4db16bfc1b44673f510b92f3099",
    "title": "凤凰台上忆吹箫",
    "authorName": "陆求可",
    "authorId": "adcfe4db16bfc1b4d1457b72d1457b72",
    "dynasty": "清",
    "content": [
      "歌扇飘残，舞衣零乱，平康减却风流。但莲香蜂蝶，旋绕朱楼。一段镜湖春色，归地下、长恨悠悠。空追念、眉羞萱草，裙妒红榴。",
      "休休。彩云易散，料只在、巫山十二峰头。奈朝朝暮暮，月暗花愁。莫漫铸金为婿，问平日、谁更绸缪。泉台去，强如车马，冷落三秋。"
    ]
  },
  {
    "id": "adcfe4db16bfc1b4bd6fb1c7fc8085fe",
    "title": "霜天晓角",
    "authorName": "陆求可",
    "authorId": "adcfe4db16bfc1b4d1457b72d1457b72",
    "dynasty": "清",
    "content": [
      "烟花露竹。小小云峰矗。好买谢公双屐，来往南塘曲。",
      "花茵红几簇。新荑相映绿。拼得玉山倾倒，便稳卧、罗浮麓。"
    ]
  },
  {
    "id": "adcfe4db16bfc1b4f32f182ea0c0c9f7",
    "title": "浣溪沙",
    "authorName": "陆求可",
    "authorId": "adcfe4db16bfc1b4d1457b72d1457b72",
    "dynasty": "清",
    "content": [
      "浅碧深红照眼明。画楼低处一枝横。轻轻莫动护花铃。",
      "笑捻芳华褰绣箔，有人妆罢正相迎。低声微露索花情。"
    ]
  },
  {
    "id": "adcfe4db16bfc1b413ef4484fca69fd0",
    "title": "送入我门来",
    "authorName": "陆求可",
    "authorId": "adcfe4db16bfc1b4d1457b72d1457b72",
    "dynasty": "清",
    "content": [
      "林吐韵颜，山开绣颊，朱朱白白争香。紫萼黄须，窈窕作新妆。万花千蕊诗催发，更几日、春情上海棠。向栏槛，仿佛朝霞暮绮，点缀河阳。",
      "翠帐罗帏空设，难禁冷风细雨，蜂蝶轻狂。我欲移春，仔细赏春光。小蛮舞袖秋娘曲，伴李白、狂吟北海觞。仗括香御史，殷勤调护，取醉南塘。"
    ]
  },
  {
    "id": "adcfe4db16bfc1b45c9c77f52df13173",
    "title": "渡江云",
    "authorName": "陆求可",
    "authorId": "adcfe4db16bfc1b4d1457b72d1457b72",
    "dynasty": "清",
    "content": [
      "高枝方袅娜，浅深次第，花魄醉春阴。今朝登眺处，何事千红万紫不堪寻。桃蹊李径，春风过、恶劣难禁。任无情、黄莺杜宇，对此也伤心。",
      "浮沉。燕巢泥上，芳草溪边，却飘零无定。思往时、影翻帘箔，香满园林。树头落尽成秋苑，闻花叹、泪落花茵。衣袂上，有时片片相侵。"
    ]
  },
  {
    "id": "adcfe4db16bfc1b47397193c635103b2",
    "title": "庆春泽",
    "authorName": "陆求可",
    "authorId": "adcfe4db16bfc1b4d1457b72d1457b72",
    "dynasty": "清",
    "content": [
      "瘦影横斜，暗香浮动，岭头南北皑皑。冷蕊疏枝，不消春色同回。啾嘈翠羽，参横斗落，依然月观风台。怪扬州树底何郎，洛下徘徊。",
      "佳人世外争先笑，便凌寒耐冻，早早安排。橘绿橙黄，唯君不受尘埃。海棠待聘非时节，把冰姿、独立苍苔。怕师雄梦觉罗浮，不信花开。"
    ]
  },
  {
    "id": "adcfe4db16bfc1b43185841038cdf470",
    "title": "山花子",
    "authorName": "陆求可",
    "authorId": "adcfe4db16bfc1b4d1457b72d1457b72",
    "dynasty": "清",
    "content": [
      "驿使迢迢未得来。陇头春意已先回。谁引冰姿玉骨，笑颜开。",
      "舍侧单于休度曲，楼中弄玉不须媒。好共美人村店里，举金杯。"
    ]
  },
  {
    "id": "adcfe4db16bfc1b4c69a825e34d5de70",
    "title": "二郎神",
    "authorName": "陆求可",
    "authorId": "adcfe4db16bfc1b4d1457b72d1457b72",
    "dynasty": "清",
    "content": [
      "越王台畔，谁把胭脂轻洒。怪真色生香，乍染出、猩红样，浅深高下。莫是杜鹃啼血处，痛处士、山妻羽化。我只虑、无端桃杏，大胆来争声价。",
      "笑话。春工无赖，暪真妆假。向暖日、凌风开未了，也不顾、北人惊诧。碎聚花茵浮大白，尽教那、颜如渥赭。待高髻凭栏，唱罢春风，看他都雅。"
    ]
  },
  {
    "id": "adcfe4db16bfc1b4306019a7f6345fe0",
    "title": "女冠子",
    "authorName": "陆求可",
    "authorId": "adcfe4db16bfc1b4d1457b72d1457b72",
    "dynasty": "清",
    "content": [
      "天然色相。不许秋蟾容易、斗新妆。映雪能分白，寻花不辨霜。",
      "银瓶应细浸，粉蝶莫深藏。折向眉间贴，映鸦黄。"
    ]
  },
  {
    "id": "adcfe4db16bfc1b4e90f0d0c350f164a",
    "title": "西溪子",
    "authorName": "陆求可",
    "authorId": "adcfe4db16bfc1b4d1457b72d1457b72",
    "dynasty": "清",
    "content": [
      "画阁酒阑棋罢。行到梅花下。月轮高，花影瘦。香盈袖。",
      "醉挽花枝频嗅。何处绿衣歌。对姮娥。"
    ]
  },
  {
    "id": "adcfe4db16bfc1b4ee6cbec629f1954c",
    "title": "醉翁子",
    "authorName": "陆求可",
    "authorId": "adcfe4db16bfc1b4d1457b72d1457b72",
    "dynasty": "清",
    "content": [
      "巽二催滕六。飞满孤山麓。梅树不愁寒。新花开遍山。",
      "袁安睡未足。披衣开石屋。不放剡溪船。罗浮去作缘。"
    ]
  },
  {
    "id": "adcfe4db16bfc1b4a6631786d4ec704f",
    "title": "更漏子",
    "authorName": "陆求可",
    "authorId": "adcfe4db16bfc1b4d1457b72d1457b72",
    "dynasty": "清",
    "content": [
      "湘色裘，缟衣禓。雅称水仙妆饰。冰作骨，玉为胎。知应物外来。",
      "桃未开，梅先落。许尔芳姿绰约。千叶种，小莲花。宫梅定等差。"
    ]
  },
  {
    "id": "adcfe4db16bfc1b4e606e01cfb9a7ec1",
    "title": "扫地花",
    "authorName": "陆求可",
    "authorId": "adcfe4db16bfc1b4d1457b72d1457b72",
    "dynasty": "清",
    "content": [
      "含英旖旎，正晚径罗生，光风催发。猗猗九畹，任盈腰服艾，芳馨难灭。照耀春阳，不用伤心秋月。身思洁。正是灵均，纫佩时节。当门容易折。",
      "更溱洧相将，赠持心悦。凝膏煮液。近朱颜绿鬓，强如芜没。见说佳人，玉齿常含鸡舌。朱唇揭。比花香、总无差别。"
    ]
  },
  {
    "id": "adcfe4db16bfc1b480d6daaf23b17098",
    "title": "雨中花",
    "authorName": "陆求可",
    "authorId": "adcfe4db16bfc1b4d1457b72d1457b72",
    "dynasty": "清",
    "content": [
      "风雨清明未到。早见梨花开了。斗酒初携，漫听莺语，先洗梨花貌。",
      "试把花枝斜插好。一任东风吹帽。纵月黑天昏，累累满树，堪作珠光照。"
    ]
  },
  {
    "id": "adcfe4db16bfc1b482fbb48a4882aa91",
    "title": "斗百花",
    "authorName": "陆求可",
    "authorId": "adcfe4db16bfc1b4d1457b72d1457b72",
    "dynasty": "清",
    "content": [
      "乍雨乍晴天晓。轻土白沙耕早。午桥春色无边，碎锦满枝光耀。独占芳辰，点点露湿花须，树树影筛清沼。",
      "更有游丝袅。高兴争春，一队红妆来了。幕天席地，莫教叹声惊扰。不怕杯空，酒家只在村中，何用牧童相报。"
    ]
  },
  {
    "id": "adcfe4db16bfc1b46c1178eb29f8f9a8",
    "title": "一枝花",
    "authorName": "陆求可",
    "authorId": "adcfe4db16bfc1b4d1457b72d1457b72",
    "dynasty": "清",
    "content": [
      "月榭风吹瘦。露井烟笼秀。不须人面映、红光透。喜季女宜家，花下香车骤。燕子来时候。问前度诗人，又到玄都观否。",
      "和白雪、妍华依旧。奈我成衰丑。折一枝、簪在佳人首。看灼灼风流，娇态应难有。莫遣渔郎走。鸡犬声中，恐认作、秦人洞口。"
    ]
  },
  {
    "id": "adcfe4db16bfc1b44334969fdff8a3c2",
    "title": "蝶恋花",
    "authorName": "陆求可",
    "authorId": "adcfe4db16bfc1b4d1457b72d1457b72",
    "dynasty": "清",
    "content": [
      "洛阳国色朝酣酒。一捻香痕，岁岁还依旧。桃李由他红紫斗。花王恰在春风后。",
      "沉香亭畔飘长袖。醉写金笺，拂槛天香透。愿捧玻瓈称万寿。绣巾徐敛笙歌昼。"
    ]
  },
  {
    "id": "adcfe4db16bfc1b488376f710c4f8209",
    "title": "出亭柳",
    "authorName": "陆求可",
    "authorId": "adcfe4db16bfc1b4d1457b72d1457b72",
    "dynasty": "清",
    "content": [
      "满院晴风，宿露洗芳丛。灯烁烁，绿盘龙。结绮楼前开了，此恩不属黄钟。背日当阶无数，费尽天工。",
      "年来金带浑无种，万花会上漫相逢。簪双髻，映帘栊。自可调和金鼎，何缘持赠西东。全仗王筠作赋，重吐轻红。"
    ]
  },
  {
    "id": "adcfe4db16bfc1b4835d0f0720a0963a",
    "title": "偷声木兰花",
    "authorName": "陆求可",
    "authorId": "adcfe4db16bfc1b4d1457b72d1457b72",
    "dynasty": "清",
    "content": [
      "东风袅袅何曾睡。宿雨初开凝着泪。天气清明。染尽胭脂画不成。",
      "神仙一笑凡花俗。蝴蝶双双香里宿。不比垂丝，蜡蒂长拖学柳枝。"
    ]
  },
  {
    "id": "adcfe4db16bfc1b47d06c2db7a890a83",
    "title": "御带花",
    "authorName": "陆求可",
    "authorId": "adcfe4db16bfc1b4d1457b72d1457b72",
    "dynasty": "清",
    "content": [
      "朱朱粉粉春光好，不觉随春开尽。牡丹执友，向翠屏深处，好风传信。粉面三千，齐笑日、霓裳成阵。钩栏畔、垂垂如雪，浥露尤清润。",
      "最是凌晨，一朵朵、彻骨浓香，绰约姿韵。玉醅晚浸，更梦寐宜人，风流衾枕。艳女妖童，争折戴、水沉满鬓。琼林殿、万龙挂雨，天棘丝丝嫩。"
    ]
  },
  {
    "id": "adcfe4db16bfc1b479bb0013149298d8",
    "title": "江城子",
    "authorName": "陆求可",
    "authorId": "adcfe4db16bfc1b4d1457b72d1457b72",
    "dynasty": "清",
    "content": [
      "袅袅疏林映日披。低边绿刺满，欲牵衣。",
      "先后花随月令好风吹。不似蔷薇幽素泣，春接夏，抹胭脂。"
    ]
  },
  {
    "id": "adcfe4db16bfc1b4e76f6d82c5ba0b9d",
    "title": "鼓笛慢",
    "authorName": "陆求可",
    "authorId": "adcfe4db16bfc1b4d1457b72d1457b72",
    "dynasty": "清",
    "content": [
      "东风才转千门晓，堤上柳鹅黄矣。把去年、一树丝绦放，碧玉妆成新意。未便浓阴满，却先已、风流摇曳。更临池袅袅，春光漏泄休，攀折堪留憩。",
      "燕燕莺莺未到，问章台、那人何似。水边朱户，画桥隔断，楼上凝妆翠。夫婿边城久，望陌头、欲垂双泪。待些时、折取长条一枝，寄征人万里。"
    ]
  },
  {
    "id": "adcfe4db16bfc1b42300ef76a4c82b46",
    "title": "迎春乐",
    "authorName": "陆求可",
    "authorId": "adcfe4db16bfc1b4d1457b72d1457b72",
    "dynasty": "清",
    "content": [
      "春工二月如并剪。细剪出、丝丝软。淡烟浓雨黄金浅。看袅娜、随风转。",
      "见系马，人儿过眼。知谁是、情长情短。却似相思头绪，欲断应难断。"
    ]
  },
  {
    "id": "adcfe4db16bfc1b425665b36b233de88",
    "title": "水龙吟",
    "authorName": "陆求可",
    "authorId": "adcfe4db16bfc1b4d1457b72d1457b72",
    "dynasty": "清",
    "content": [
      "东风轻薄杨花，枝头日日催教坠。穿帘透幕，飘飖无定，风流情思。红紫同飞，芳菲并尽，南园深闭。想山巅水曲，三眠弱质，憔悴不堪扶起。",
      "学士当年可爱。到今来、盈头雪缀。沾泥落地，燕儿衔去，莺儿啄碎。少妇愁窥，儿童轻捉，都随流水。正君平、欲问青青旧样，满襟红泪。"
    ]
  },
  {
    "id": "adcfe4db16bfc1b4e2a5f4eb0c0a3cfe",
    "title": "千秋岁",
    "authorName": "陆求可",
    "authorId": "adcfe4db16bfc1b4d1457b72d1457b72",
    "dynasty": "清",
    "content": [
      "红妆仙子。花貌何须洗。风流常占风波里。分香原不惜，解语应如此。更无数，青衣翠袖环相倚。",
      "缥缈云成绮。玉树歌声美。摇白羽，临秋水。能容佛子咒，不禁鸳鸯戏。凝望处，若耶溪女船来矣。"
    ]
  },
  {
    "id": "adcfe4db16bfc1b430792647fd83e6dd",
    "title": "侧犯",
    "authorName": "陆求可",
    "authorId": "adcfe4db16bfc1b4d1457b72d1457b72",
    "dynasty": "清",
    "content": [
      "轻衫穿袖，女儿小小溪头立。羞涩。怕隔岸儿郎、认颜色。柔荑执画桨，绣带凌波湿。齐集。",
      "同棹入、花间笑争匿。停船花下，渺渺波光碧。谁念水底新妆，脉脉自相识。徐理红裙，看花如泣。回船且去，满溪落日。"
    ]
  },
  {
    "id": "adcfe4db16bfc1b4d41fbdc9604f3b9d",
    "title": "河传",
    "authorName": "陆求可",
    "authorId": "adcfe4db16bfc1b4d1457b72d1457b72",
    "dynasty": "清",
    "content": [
      "银阙。银阙。碎揉黄雪。点缀秋光。中宵如雨落兰堂。天香。满衣裳。",
      "玉阶绰约天风卷。路非远。欲上清虚殿。馀花丛发小山幽。淹留。吴刚已白头。"
    ]
  },
  {
    "id": "adcfe4db16bfc1b4f0d139cbd475cb12",
    "title": "清商怨",
    "authorName": "陆求可",
    "authorId": "adcfe4db16bfc1b4d1457b72d1457b72",
    "dynasty": "清",
    "content": [
      "水莲开罢空江静。又木莲弄影，寒雁初过，胭脂霜下冷。",
      "谁使移裁菊径。把艳色、逢迎陶令。伴醉多情，西风吹未醒。"
    ]
  },
  {
    "id": "adcfe4db16bfc1b4e2e9f05bef26564e",
    "title": "解蹀躞",
    "authorName": "陆求可",
    "authorId": "adcfe4db16bfc1b4d1457b72d1457b72",
    "dynasty": "清",
    "content": [
      "一片花飞春去，尽乱红如扫。阴成罨画，天涯绿未了。多少桃李蹊边，浑如深翠帘幕，高张清晓。黄莺巧。",
      "不住如梭穿绕。关关声自好。轻风吹透、羲轮那得到。散发席地贪眠，静看结子枝头，青犹小。"
    ]
  },
  {
    "id": "adcfe4db16bfc1b46b17fcf8baf39651",
    "title": "解连环",
    "authorName": "陆求可",
    "authorId": "adcfe4db16bfc1b4d1457b72d1457b72",
    "dynasty": "清",
    "content": [
      "清霜初落。把江枫催变，红生寥廓。从石径、远上寒山，似映日夭桃，翻阶芍药。青女何心，万千树、一时染却。倘隋宫有此，也好省伊，剪彩生活。",
      "停车坐看绰约。便三月韶景，不差毫末。尽日渔火相亲，煞无赖随风，吹帘透幕。飞入深宫，将两地、相思投合。但愁他、无情流水，东西交错。"
    ]
  },
  {
    "id": "adcfe4db16bfc1b42715c37259b349a3",
    "title": "瑞鹧鸪",
    "authorName": "陆求可",
    "authorId": "adcfe4db16bfc1b4d1457b72d1457b72",
    "dynasty": "清",
    "content": [
      "几日纱窗新绿满，芭蕉才发深丛。层层轻放，摇动春风。未有凌云高干，密叶布晴空。根结处、绿天方晓，字走蛇龙。",
      "低傍五株松。看蝙蝠成双，梦稳香浓。红袖立，一似翠扇重重。只恐秋飙夜雨，滴碎五更钟。溱洧地、樵人无赖，奔鹿难逢。"
    ]
  },
  {
    "id": "adcfe4db16bfc1b414fb59667122d6c9",
    "title": "赞成功",
    "authorName": "陆求可",
    "authorId": "adcfe4db16bfc1b4d1457b72d1457b72",
    "dynasty": "清",
    "content": [
      "金风未老，秋雨初寒。秋花开得似鸡冠。笼烟耸耸，泣露团团。杜鹃啼血，秋后成丹。",
      "海棠阶畔，黄菊篱边。胭脂莫道入时难。山堂晓起，脉脉相看。频摇绛帻，如报霜天。"
    ]
  },
  {
    "id": "adcfe4db16bfc1b4b4fe0c40823705cf",
    "title": "甘州遍",
    "authorName": "陆求可",
    "authorId": "adcfe4db16bfc1b4d1457b72d1457b72",
    "dynasty": "清",
    "content": [
      "朱明节，红紫满花台。忆初栽。根如绿玉，叶如翠羽，一丛高下立苍苔。风乍过，雨方催。",
      "遮遮掩掩栏畔，先后几番开。痴儿女、红甲映香腮。拾花来。金盆夜捣，凉露落间阶。"
    ]
  },
  {
    "id": "adcfe4db16bfc1b42a6d58ab8bf0a213",
    "title": "木兰花令",
    "authorName": "陆求可",
    "authorId": "adcfe4db16bfc1b4d1457b72d1457b72",
    "dynasty": "清",
    "content": [
      "绿叶丛丛春意浅。也算芳菲开一遍。花如散掷紫金钱，易入时人轻薄眼。",
      "妖红小小疑桃脸。雨点风摇最娇艳。凭君唤作剪秋罗，试问秋罗谁为剪。"
    ]
  },
  {
    "id": "adcfe4db16bfc1b44611e154996d19cb",
    "title": "渔父",
    "authorName": "陆求可",
    "authorId": "adcfe4db16bfc1b4d1457b72d1457b72",
    "dynasty": "清",
    "content": [
      "照眼分明五月天。红芳初日淡笼烟。",
      "依翠钿，近朱颜。不怕烧残少女鬟。"
    ]
  },
  {
    "id": "adcfe4db16bfc1b4e429ae79f2533b80",
    "title": "如梦令",
    "authorName": "陆求可",
    "authorId": "adcfe4db16bfc1b4d1457b72d1457b72",
    "dynasty": "清",
    "content": [
      "不向篱边争秀。开在黄花前后。朵朵绿如蓝，试问陶公爱否。",
      "清瘦。清瘦。何用秋风吹透。"
    ]
  },
  {
    "id": "adcfe4db16bfc1b4e36daca614494291",
    "title": "望远行",
    "authorName": "陆求可",
    "authorId": "adcfe4db16bfc1b4d1457b72d1457b72",
    "dynasty": "清",
    "content": [
      "深红浅紫，西园路、绿叶扶苏清晓。水边林下，午醉晨妆，粲粲不知多少。数百成丛，斜傍石榴花下，开时也随人好。尽薰风、吹得容光炫耀。",
      "倾倒。任是东西欹侧，只解对、太阳留照。蒂浅莫簪，色堪夺目，谁共牡丹相较。须信昆明铜雀，罗生疏植，木槿如何同调。甚眼前无奈，轻谈微诮。"
    ]
  },
  {
    "id": "adcfe4db16bfc1b4d41fbdc990280ffd",
    "title": "河传",
    "authorName": "陆求可",
    "authorId": "adcfe4db16bfc1b4d1457b72d1457b72",
    "dynasty": "清",
    "content": [
      "霞灿庭角，锦生墙下，的的高秋。风前雨后，入眼总觉轻柔。最风流。枝头碎点珊瑚样。",
      "霜天长。绿叶蟏蛸网。垂垂着地，宛然一段氍毹。乱红铺。"
    ]
  },
  {
    "id": "adcfe4db16bfc1b45cde133cf926199e",
    "title": "应天长",
    "authorName": "陆求可",
    "authorId": "adcfe4db16bfc1b4d1457b72d1457b72",
    "dynasty": "清",
    "content": [
      "秋天凋万卉。但老圃寒花，亭亭霜里。三径初开，绿杞青松相倚。崇兰同吐秀，问孰肯、忘忧遗世。衰柳畔，采采芳华，柴桑新里。",
      "重阳风日美。正载酒高吟，晚霞成绮。遥对南山，金蕊斑斓铺地。煌煌清露满，摘在手、浸来杯底。扶杖去。明日篱边，落英滋味。"
    ]
  },
  {
    "id": "adcfe4db16bfc1b4c32a880b6fcac953",
    "title": "传言玉女",
    "authorName": "陆求可",
    "authorId": "adcfe4db16bfc1b4d1457b72d1457b72",
    "dynasty": "清",
    "content": [
      "嫩叶成阴，接夏连春满架。秋风初动，见累累高下。空城野雀，几度窥时惊诧。明珠苍璧，枝头轻洒。",
      "橘柚难同，有荔枝、可争价。小槽酿就，好坐消良夜。凉州一郡，那抵醉乡清雅。孟佗何事，不归来也。"
    ]
  },
  {
    "id": "adcfe4db16bfc1b44fb22b9353765590",
    "title": "法曲献仙音",
    "authorName": "陆求可",
    "authorId": "adcfe4db16bfc1b4d1457b72d1457b72",
    "dynasty": "清",
    "content": [
      "小径偷闲，北窗高枕，满眼许多生意。密雨初晴，一庭新绿，渐觉上阶缘砌。谢门外、尘劳客，双屐休泥滓。窗前地。",
      "把鸳甃、时时妆点，浑俨是、深翠氍毹景致。高兴倒芳樽，便玉山、移对花际。洒扫何须，比花茵、一般风味。更罗袜如钩，过处撩人情思。"
    ]
  },
  {
    "id": "adcfe4db16bfc1b4d41fbdc9c1397ff8",
    "title": "河传",
    "authorName": "陆求可",
    "authorId": "adcfe4db16bfc1b4d1457b72d1457b72",
    "dynasty": "清",
    "content": [
      "春日清美，望晴空。千丈高高趁风。林花飘起满天红。相逢。相牵过苑东。当路有时飞不得。",
      "萦醉客。脉脉留春色。向深闺。闺妇悲。郎归。系他双马蹄。"
    ]
  },
  {
    "id": "adcfe4db16bfc1b4ea7ff99d2119e9cf",
    "title": "春从天上来",
    "authorName": "陆求可",
    "authorId": "adcfe4db16bfc1b4d1457b72d1457b72",
    "dynasty": "清",
    "content": [
      "春满山家，看不尽、秾桃艳李芳华。一庭幽草，也自萌芽。萋萋直接天涯。看蓬蒿径底，有荠菜、莫便嗟呀。助诗肠，任天边秀色，深隐鸣蛙。",
      "金勒马嘶过处，甚无赖东风，吹得欹斜。送却王孙，迎来彼美，班荆且进流霞。但凄凉南浦，算风景、金谷人遐。对归鸦。露零烟绕，轻着飞花。"
    ]
  },
  {
    "id": "adcfe4db16bfc1b46a10f50893632a3b",
    "title": "风入松",
    "authorName": "陆求可",
    "authorId": "adcfe4db16bfc1b4d1457b72d1457b72",
    "dynasty": "清",
    "content": [
      "双鬟小小上兰堂。检点紫茸香。玉纤把玩团圞饼，双飞凤、灿灿生光。庭际风吹纨扇，炉边红袖飘扬。",
      "松风蟹眼试新汤。一缕篆烟长。惠山泉水翻云浪，擎瓯至、强起方床。酒病几分消却，花阴闲送斜阳。"
    ]
  },
  {
    "id": "adcfe4db16bfc1b45cde133cd9dcd8d2",
    "title": "应天长",
    "authorName": "陆求可",
    "authorId": "adcfe4db16bfc1b4d1457b72d1457b72",
    "dynasty": "清",
    "content": [
      "翠梧映日，菉竹干霄，正是朝阳佳处。渺渺高天，■隔丹山无多路。春风落，秋风去。问彩翼、几时枉顾。长江水，不断东流，荒台如故。",
      "自古叹希遇。阿阁岐山，空向画图觑。竹实无凭，便欲来仪何地住。笑鸥雁，惊鹜鹭。颍川治郡休传误。更堪疑，煮喙成胶，冰弦牢固。"
    ]
  },
  {
    "id": "adcfe4db16bfc1b404f0d5b1448edc17",
    "title": "玉漏迟",
    "authorName": "陆求可",
    "authorId": "adcfe4db16bfc1b4d1457b72d1457b72",
    "dynasty": "清",
    "content": [
      "闲庭花影动，翩然适见，仙人骐骥。怅望孤云，刷羽花间何事。须识冲霄神物，叹铩翼、供人游戏。深院闭。不如莺燕，去来如意。",
      "可怜物性难违，须命彼倌人，养他双翅。顶上丹砂，想也几经甲子。待尔凌云翮就，好放去、碧天万里。缑岭底。王乔捧笙来矣。"
    ]
  },
  {
    "id": "adcfe4db16bfc1b4a696344e8fc7cb73",
    "title": "喜迁莺",
    "authorName": "陆求可",
    "authorId": "adcfe4db16bfc1b4d1457b72d1457b72",
    "dynasty": "清",
    "content": [
      "笼宽织，许双栖。毛羽一般奇。寻常饮啄未曾饥。不肯一声啼。",
      "五色鲜，云锦似。炫烂劳人凝睇。问君何事向溪前，目眩甘投水。"
    ]
  },
  {
    "id": "adcfe4db16bfc1b45e4c507bd9d285f6",
    "title": "双双燕",
    "authorName": "陆求可",
    "authorId": "adcfe4db16bfc1b4d1457b72d1457b72",
    "dynasty": "清",
    "content": [
      "社翁雨过，正绿水人家，珠帘高卷。一双上下，隔岁重来相见。画栋朱栱游遍。乍欲去、几番缱绻。呢喃细语无多，似说旧巢堪恋。小苑。",
      "春光初暖。便过柳穿桃，翅轻风软。差池久出，衔得香泥才转。又见微沾花片。试问尔、于飞近远。玉京相待楼头，莫忘故人情款。"
    ]
  },
  {
    "id": "adcfe4db16bfc1b4c1024b42cb202211",
    "title": "玉蝴蝶",
    "authorName": "陆求可",
    "authorId": "adcfe4db16bfc1b4d1457b72d1457b72",
    "dynasty": "清",
    "content": [
      "是处芳菲明媚，争春无数，柳絮花心。不觉庄生，魂梦栩栩难禁。夭桃下、红英灼灼，文杏底、紫萼深深。漫追寻。东风恶劣，吹过西林。",
      "登临。名园芳径，穿花觅艳，忙到如今。呆女痴儿，蜀纨裁扇出庭阴。日初高、翅涂秦粉，影欲落、须染黄金。为宣淫。开元鱼贯，桃李齐簪。"
    ]
  },
  {
    "id": "adcfe4db16bfc1b458df0d7d549f9914",
    "title": "怨王孙",
    "authorName": "陆求可",
    "authorId": "adcfe4db16bfc1b4d1457b72d1457b72",
    "dynasty": "清",
    "content": [
      "春光欲别。芳菲吹折。古帝魂消，寸肠成结。何事啼入深丛。恨东风。",
      "天涯潦倒人千里。深闺里。听尔愁心起。凝眸倚遍栏槛，不见催归。镜尘飞。"
    ]
  },
  {
    "id": "adcfe4db16bfc1b4c4e233eaa956fe00",
    "title": "金菊对芙蓉",
    "authorName": "陆求可",
    "authorId": "adcfe4db16bfc1b4d1457b72d1457b72",
    "dynasty": "清",
    "content": [
      "潦水澄鲜，暮山紫翠，弋人遥指冥冥。正芦花如雪，秋老边城。举头明灭遥天字，寒江上、渔艇堪惊。去年行处，稻粱无恙，休更伤情。",
      "中夜肃肃于征。任残荷乱苇，随处居停。向云中顾影，月下遗声。潇湘一到无留意，空两岸、水碧沙明。避霜入塞，先花别楚，南北凄清。"
    ]
  },
  {
    "id": "adcfe4db16bfc1b4d41fbdc9a6bdae2f",
    "title": "河传",
    "authorName": "陆求可",
    "authorId": "adcfe4db16bfc1b4d1457b72d1457b72",
    "dynasty": "清",
    "content": [
      "春生池草。暮天鼓吹，几时才了。雨馀响彻绿荷洲，井底子阳终泞淖。画堂高会空丝竹。声陆续。",
      "也似无腔曲。惊乘舆。为官乎。玄鱼。官家不识渠。"
    ]
  },
  {
    "id": "adcfe4db16bfc1b46e201807c4f438f7",
    "title": "琐窗寒",
    "authorName": "陆求可",
    "authorId": "adcfe4db16bfc1b4d1457b72d1457b72",
    "dynasty": "清",
    "content": [
      "衰柳惊风，残荷滴雨，伤心时候。啾啾四壁，何物添人僝僽。绕荒阶、直至中宵，霜天分外秋声透。问西邻寒女，萧条机杼，可曾闻否。",
      "奔走。依人处，向床下相亲，草根漫守。撩愁惹恨，几日镜中清瘦。甚娇娥、闭入金笼，枕边唧唧陪寒漏。细听他、感激哀音，绿鬓宁依旧。"
    ]
  },
  {
    "id": "adcfe4db16bfc1b45f94879eed677c5f",
    "title": "中兴乐",
    "authorName": "陆求可",
    "authorId": "adcfe4db16bfc1b4d1457b72d1457b72",
    "dynasty": "清",
    "content": [
      "荷香暗动水晶帘。轻云半罩银蟾。丹鸟飞飞，乱落雕檐。",
      "高低随意如憨。点青衫。暖生湘簟，佳人梦醒，起扑花间。"
    ]
  },
  {
    "id": "adcfe4db16bfc1b4cef2afdd5c1d3cec",
    "title": "两同心",
    "authorName": "陆求可",
    "authorId": "adcfe4db16bfc1b4d1457b72d1457b72",
    "dynasty": "清",
    "content": [
      "日照涟漪，风吹苹藻。随流去、赪尾游遨，冲岸过、紫鳞照耀。问波臣、来往江，湖其乐多少。",
      "偏有庄生怪诞，驱车中道。汲升斗、不料艰难，对涸辙、真堪绝倒。愿仙翁，吹气盘中，便成灵沼。"
    ]
  },
  {
    "id": "adcfe4db16bfc1b4e902affb4bf97daf",
    "title": "四园竹",
    "authorName": "陆求可",
    "authorId": "adcfe4db16bfc1b4d1457b72d1457b72",
    "dynasty": "清",
    "content": [
      "柳阴深处，背手立多时。万条垂绿，日色轻穿，照出金衣。春未阑，娇欲醉、翩然熠耀，撩人又上高枝。爱芳菲。",
      "轻风吹过梨园，暖烟引到桃溪。洛下千门万户，睍睆春声听不疑。酒初醒、双柑未破，羲轮已向西。"
    ]
  },
  {
    "id": "adcfe4db16bfc1b4df80f8a49cb55e24",
    "title": "酒泉子",
    "authorName": "陆求可",
    "authorId": "adcfe4db16bfc1b4d1457b72d1457b72",
    "dynasty": "清",
    "content": [
      "高挂筠笼，过尽晚风朝日，钩辀格磔有时闻。响穿云。",
      "生前莫是画眉身。费尽张家彩笔，翻教羽毛不如人。混风尘。"
    ]
  },
  {
    "id": "adcfe4db16bfc1b41029da91ae012c88",
    "title": "滴滴金",
    "authorName": "陆求可",
    "authorId": "adcfe4db16bfc1b4d1457b72d1457b72",
    "dynasty": "清",
    "content": [
      "檐前瓦雀无殊相。斗霜天、气偏壮。东西转战氍毹上。围住多人望。",
      "提携在手难轻放。锦为囊、争新样。饮啄何曾愁绝饷。怀袖藏飞将。"
    ]
  },
  {
    "id": "adcfe4db16bfc1b4a34530fd5d5f850e",
    "title": "夜游宫",
    "authorName": "陆求可",
    "authorId": "adcfe4db16bfc1b4d1457b72d1457b72",
    "dynasty": "清",
    "content": [
      "人世蛾眉新样。原来是、先成天上。薄暮楼头翘首望。曲如钩，借残阳，时一亮。",
      "月殿嵯峨壮。问此际、那边安放。桂树高高岂得长。倘有人，驾星桥，如何上。"
    ]
  },
  {
    "id": "adcfe4db16bfc1b4c8120d3240797e2b",
    "title": "忆汉月",
    "authorName": "陆求可",
    "authorId": "adcfe4db16bfc1b4d1457b72d1457b72",
    "dynasty": "清",
    "content": [
      "夜被姮娥相恼。今夜方才圆了。清光大地不能遮，多向花间树杪。",
      "停杯喧笑处，便对影、岂知衰老。新磨明镜在当中，权且将来一照。"
    ]
  },
  {
    "id": "adcfe4db16bfc1b4df80f8a4fa0f4376",
    "title": "酒泉子",
    "authorName": "陆求可",
    "authorId": "adcfe4db16bfc1b4d1457b72d1457b72",
    "dynasty": "清",
    "content": [
      "远近鸡声。逼尽玉壶清漏，纱橱未发送光来。月儿歪。",
      "羲和曙色便将开。忙杀望舒收驾去，散冰轮，敛清魄，莫徘徊。"
    ]
  },
  {
    "id": "adcfe4db16bfc1b4736eb762b8422a94",
    "title": "忆旧游",
    "authorName": "陆求可",
    "authorId": "adcfe4db16bfc1b4d1457b72d1457b72",
    "dynasty": "清",
    "content": [
      "向花前布席，柳下开筵，搔首长空。云汉无留翳，见惊禽时过，远树摇风。浑如水浸楼阁，大地广寒宫。正满眼清凉，一身光彩，斜倚孤松。",
      "老子真高兴，问耳畔谁传，几处丝桐。何似临牛渚，共估船清话，申旦从容。良宵止恐负却，深意付杯中。怕明日云遮，携尊对影与谁同。"
    ]
  },
  {
    "id": "adcfe4db16bfc1b4f3e930a8421e486c",
    "title": "杏园芳",
    "authorName": "陆求可",
    "authorId": "adcfe4db16bfc1b4d1457b72d1457b72",
    "dynasty": "清",
    "content": [
      "百花时节芳菲。侵晨压倒花枝。偶然行过小桃西。湿人衣。",
      "太真肺热朝朝起，朱唇吸处霏微。金人缥缈捧盘时。与云齐。"
    ]
  },
  {
    "id": "adcfe4db16bfc1b4827913417f2afc4b",
    "title": "生查子",
    "authorName": "陆求可",
    "authorId": "adcfe4db16bfc1b4d1457b72d1457b72",
    "dynasty": "清",
    "content": [
      "把扇过回塘，散发临清渚。白昼阿香奔，催起山头雨。",
      "胆初消，声更举。欲失樽前箸。蔡顺绕千村，泪滴黄泉苦。"
    ]
  },
  {
    "id": "adcfe4db16bfc1b40b9c7cc837dffe68",
    "title": "绕佛阁",
    "authorName": "陆求可",
    "authorId": "adcfe4db16bfc1b4d1457b72d1457b72",
    "dynasty": "清",
    "content": [
      "花凋林老，渐渐秋深，天气清皎。玉露凝了。蒹葭映水苍苍、趁风倒。",
      "摧残野草。白雁天上，传信先到。凛凛侵早。鸳鸯瓦冷，霜华射林杪。",
      "时候最凄绝，独拥绨袍寒更悄。一望东郊西园都似扫。",
      "但金菊芙蓉，双斗清晓。鹧鸪弄巧。把木叶藏身，飞出云表。",
      "愿羲和、快些来照。"
    ]
  },
  {
    "id": "adcfe4db16bfc1b41368c914b4058b4f",
    "title": "临江仙",
    "authorName": "陆求可",
    "authorId": "adcfe4db16bfc1b4d1457b72d1457b72",
    "dynasty": "清",
    "content": [
      "飘飘荡荡随风去，许多柳絮楼前。羊羔未买酒谁煎。青山何事便皤然。",
      "花园尽日唯高卧，况兼积素无边。一杯苦茗结清缘。旗亭空索十千钱。"
    ]
  },
  {
    "id": "adcfe4db16bfc1b49b9601df7f2d7af1",
    "title": "谢池春",
    "authorName": "陆求可",
    "authorId": "adcfe4db16bfc1b4d1457b72d1457b72",
    "dynasty": "清",
    "content": [
      "万壑千岩，冬日潇潇清雅。是谁将、王尘轻洒。卷帘遥望，疑白云归也。何从辨、峰峦高下。",
      "寒鸦古木，此际真堪图画。邱中人、定然闲暇。鸣琴对酒，谢尘寰车驾。赋招隐、蓬门关罢。"
    ]
  },
  {
    "id": "adcfe4db16bfc1b4b6491366e0d0f4da",
    "title": "贺圣朝",
    "authorName": "陆求可",
    "authorId": "adcfe4db16bfc1b4d1457b72d1457b72",
    "dynasty": "清",
    "content": [
      "淅淅寒风吹水面。谁料玉龙方战。多少败鳞残甲，天上收藏不尽。飘落双堤无限。",
      "渔人指裂收纶转。向堤畔维舟，须发明如练。羡神仙经现。鹤氅前来，舍棹相见。"
    ]
  },
  {
    "id": "adcfe4db16bfc1b45587448afa07028e",
    "title": "尉迟杯",
    "authorName": "陆求可",
    "authorId": "adcfe4db16bfc1b4d1457b72d1457b72",
    "dynasty": "清",
    "content": [
      "天花落。便几日、霭霭云垂阁。冻折一树梅花，剡曲高人寂寞。暖香烧尽，但频弄、鸬鹚鹦鹉杓。到今朝、重见羲和，才将寒气收却。",
      "着屐试出门庭，还只见瑶华，满眼堆着。巷口家家争扫路，被短褐、风吹赤脚。好寻个、田翁问讯，道来岁、丰年处处乐。更无端、好事儿郎，塑狮子、俨如活。"
    ]
  },
  {
    "id": "adcfe4db16bfc1b482e33f3ab110575d",
    "title": "望梅花",
    "authorName": "陆求可",
    "authorId": "adcfe4db16bfc1b4d1457b72d1457b72",
    "dynasty": "清",
    "content": [
      "朔风吹作十分寒。见万里、黄河生骨，彻底琉璃照远天。",
      "巧匠琢为山。但看峰峦也一般。对日便消完。"
    ]
  },
  {
    "id": "adcfe4db16bfc1b4211561999a1af6d2",
    "title": "帝台春",
    "authorName": "陆求可",
    "authorId": "adcfe4db16bfc1b4d1457b72d1457b72",
    "dynasty": "清",
    "content": [
      "人潦倒。鬓华催对秋昊。春树暮云，隔断淮南，许多朋好。点点黄沙争扑面，那堪侍、板舆亲老。缀朝班，无补承明，早嗟枯槁。",
      "山渺渺。风浩浩。身似鸟，长安道。空回首乡山，接天连地，但见王孙芳草。几度梦寻南下路，雁行何处心如捣。又尘冗匆匆，问高天清晓。"
    ]
  },
  {
    "id": "adcfe4db16bfc1b49852e0e9b3abcf8b",
    "title": "虞美人 · 影",
    "authorName": "陆求可",
    "authorId": "adcfe4db16bfc1b4d1457b72d1457b72",
    "dynasty": "清",
    "content": [
      "呼牛呼马都皆是。一任世人名字。不合时宜须记。垒块终何济。",
      "脂韦面目今如此。难出如今天地。场上偶然作戏。不用相回避。"
    ]
  },
  {
    "id": "adcfe4db16bfc1b46ffdaf8addeafada",
    "title": "望江南",
    "authorName": "陆求可",
    "authorId": "adcfe4db16bfc1b4d1457b72d1457b72",
    "dynasty": "清",
    "content": [
      "尘世事，都似梦相萦。处已只宜随日月，逢人何用费聪明。利刃断痴情。",
      "春酒熟，何事不高歌。尘网一投安乐少，醉乡深入快心多。碌碌欲如何。"
    ]
  },
  {
    "id": "adcfe4db16bfc1b4d56911fae31266d1",
    "title": "绛都春",
    "authorName": "陆求可",
    "authorId": "adcfe4db16bfc1b4d1457b72d1457b72",
    "dynasty": "清",
    "content": [
      "园扉关好。正嫩柳高槐，春光先到。今是昔非，左右琴书，正当清晓。晚菘早韭都生了。问园丁、梅花多少。风吹池面，日上墙角，一群啼鸟。",
      "幽悄。车回俗士，但清罄一声，陪人长啸。应节夭桃，碎影无心落方沼。看他燕子初来小。渐对对、衔泥林表。窗前日日高眠，无人惊扰。"
    ]
  },
  {
    "id": "adcfe4db16bfc1b4ed0c56ec4d569832",
    "title": "瑞鹤仙",
    "authorName": "陆求可",
    "authorId": "adcfe4db16bfc1b4d1457b72d1457b72",
    "dynasty": "清",
    "content": [
      "轻风吹小苑。正玉轴牙签，百城南面。试展青缃卷。",
      "笑鲁鱼亥豕，千秋尘满。古人活现。却未许、粗人梦见。",
      "仗何人、炯炯双眸，斩尽葛藤一片。",
      "留恋子虚乌有，怪诞齐谐，何须高卷。不求甚解，持此法，思过半。",
      "十三经，廿一史，从吾好，值得心烦意乱。休深藏、尘土堆中，蠹鱼游遍。"
    ]
  },
  {
    "id": "adcfe4db16bfc1b4a255c6567da68080",
    "title": "满宫花",
    "authorName": "陆求可",
    "authorId": "adcfe4db16bfc1b4d1457b72d1457b72",
    "dynasty": "清",
    "content": [
      "天上云，瓶里水。此谜如何猜起。比邱误杀几多人，落得一身泥滓。",
      "若个能参无隐义。雨后木樨香气。蒲团坐破总成空，离却蒲团才是。"
    ]
  },
  {
    "id": "adcfe4db16bfc1b4706127c30c2d5a9f",
    "title": "天香",
    "authorName": "陆求可",
    "authorId": "adcfe4db16bfc1b4d1457b72d1457b72",
    "dynasty": "清",
    "content": [
      "蒲叶迎风，榴花照眼，天中节明朝是。五十年前，劬劳今日，曾自轻啼声试。于今老大，痛回首、灵椿早逝。树背萱花，叹履冰、半生劳瘁。",
      "制得彩衣新翠。彻寿觞、且承菽水。谆谆语儿辈，婉辞车骑。待得中秋以后，下弦月、清光照丛桂。母氏千秋，总拼一醉。"
    ]
  },
  {
    "id": "adcfe4db16bfc1b4e2a5f4eb7168a5c8",
    "title": "千秋岁",
    "authorName": "陆求可",
    "authorId": "adcfe4db16bfc1b4d1457b72d1457b72",
    "dynasty": "清",
    "content": [
      "梅花如雪。又报千秋节。嘉平放出通宵月。仙人乘羽盖，青鸟衔金屑。称觞会，豹胎麟脯争罗列。",
      "广乐当庭设。玉碗葡萄洁。称万寿、蓬莱阙。绿鬓方瞳子，袖有丹砂诀。从此去，蟠桃慢慢枝头结。"
    ]
  },
  {
    "id": "adcfe4db16bfc1b44601adc7db214f4f",
    "title": "十二时",
    "authorName": "陆求可",
    "authorId": "adcfe4db16bfc1b4d1457b72d1457b72",
    "dynasty": "清",
    "content": [
      "惹征尘、几年面目，只怕山灵憎我。赋归去、寻山清坐。",
      "孤鹤野猿相和。涧户平安，山堂无恙，任昼吟宵卧。",
      "把旧日、八尺乌皮，移向篱前，延接高人几个。",
      "回首看、长安道上，名利何人丢过。用尽巧机，波澜反覆，直是亏他作。",
      "恁蝇头蜗角，还须明眼觑破。",
      "算不如、一邱一壑，且消却闲功课。石上流泉，松间明月，清福天来大。",
      "咏考槃在陆，不受世人颠簸。"
    ]
  },
  {
    "id": "adcfe4db16bfc1b4296ce1339a3027f3",
    "title": "疏影",
    "authorName": "陆求可",
    "authorId": "adcfe4db16bfc1b4d1457b72d1457b72",
    "dynasty": "清",
    "content": [
      "秧针初绿，绕蓬门远近，高低如簇。日上山头，风到溪边，田父荷锄行速。儿童催却牛羊去，向高陇、笛吹村曲。任野人、无事徘徊南亩，堪娱幽独。",
      "城市红尘隔远，茅檐斟浊酒，胜如醽醁。但有榆连柳矗，也何用得，乔松修竹。逢迎野老威仪肃，周旋久、爱他朴遫。况秋来、高廪千家，真是太平风俗。"
    ]
  },
  {
    "id": "adcfe4db16bfc1b480e72080c4682f65",
    "title": "雪梅香",
    "authorName": "陆求可",
    "authorId": "adcfe4db16bfc1b4d1457b72d1457b72",
    "dynasty": "清",
    "content": [
      "迎眸处，一溪流水碧无尘。把三间茅屋，临溪结构方新。早起推窗看浴鸟，晚来倚槛卷丝纶。偏空阔、洗尽凡心，乐我天真。",
      "眼边无俗物，但有渔舟，来往青苹。独坐开襟，悠悠短笛遥闻。一带好山衔早月，千村远树送斜曛。贾芸老、风流渺渺，付与闲云。"
    ]
  },
  {
    "id": "adcfe4db16bfc1b4164effff02630368",
    "title": "渔歌子",
    "authorName": "陆求可",
    "authorId": "adcfe4db16bfc1b4d1457b72d1457b72",
    "dynasty": "清",
    "content": [
      "钓竿轻，蓑草绿。夜深星斗随船宿。独捻须，双赤足。醉后几声新曲。",
      "妇飞蓬，儿曲局。一生占得江湖福。晚风高，春浪促。欹枕船舷睡熟。"
    ]
  },
  {
    "id": "adcfe4db16bfc1b432197434c74a88c5",
    "title": "桂枝香",
    "authorName": "陆求可",
    "authorId": "adcfe4db16bfc1b4d1457b72d1457b72",
    "dynasty": "清",
    "content": [
      "秋飙短褐。渐远近千岩，寒催落叶。满眼烟凝暮紫，斧斤时节。丁丁溪径云重叠，早看星、晚肩明月。青泥充腹，石泉消渴，山风吹发。",
      "四时景、自然罗列。桃开霞艳，枫丹霜烈。逢着仙人对局，偶然争劫。薪蒸暂傍松间歇，把斧柯、回头频阅。莫教烂却，都迷尘世，求归不迭。"
    ]
  },
  {
    "id": "adcfe4db16bfc1b45878d15618731479",
    "title": "塞垣春",
    "authorName": "陆求可",
    "authorId": "adcfe4db16bfc1b4d1457b72d1457b72",
    "dynasty": "清",
    "content": [
      "霜肃秋天迥。看紫塞、西风劲。关门榆老，城头柳断，孤鸿留影。渐满川、组练申军令。清苦日、胡笳称。",
      "马萧萧、鸣未了，莲花幕底难听。回首望江南，全然是、暮云遮定。时向镜中看，都无青鬓剩。穷塞主、枕头欹着，沉吟数、戍柝寒更永。试语悲秋客，征夫愁更盛。"
    ]
  },
  {
    "id": "adcfe4db16bfc1b4301642d22c85031a",
    "title": "大圣乐",
    "authorName": "陆求可",
    "authorId": "adcfe4db16bfc1b4d1457b72d1457b72",
    "dynasty": "清",
    "content": [
      "白羽扬幡，莲花作幕，凛然先声。领七萃、星列云屯，点点轻沙堆面，令下风清。螳臂当车难恃勇，看谈笑、烽烟指顾宁。纶巾映日，轻裘行阵，不信书生。",
      "军中倚马草檄，便露布先成奏上京。好收戈韬矢，归牛放马，齐贺升平。执丑都门，献俘天阙，玉陛千官颂洗兵。黄河带，更泰山如砺，求世簪缨。"
    ]
  },
  {
    "id": "adcfe4db16edf14dc165af2c589baeb1",
    "title": "惜分飞 · 送香滨妹于归洞庭",
    "authorName": "张良婵",
    "authorId": "adcfe4db16edf14dd1457b72d1457b72",
    "dynasty": "清",
    "content": [
      "刚见春来才几许。仙子遽归洞府。紫燕穿花舞，依依也欲留人住。",
      "恨煞红船无意绪。偏载人儿归去。一望鸱湖渡，洞庭波撼相思路。"
    ]
  },
  {
    "id": "adcfe4db171319392dac03be40575fd3",
    "title": "临江仙 · 春闺",
    "authorName": "吴贞闺",
    "authorId": "adcfe4db17131939d1457b72d1457b72",
    "dynasty": "清",
    "content": [
      "晓窗怯怯罗衣薄。痴打鹦哥豆落。呼鬟欲剪雨中花，为甚泪含来，花人情自各。",
      "睡起青丝关不住。织在眉峰一处。非愁非病为谁来，痴倚玉楼前，忘却收针刺。"
    ]
  },
  {
    "id": "adcfe4db171896bc811b244affcf2faf",
    "title": "卜算子 · 秋夜寄外",
    "authorName": "王睿（智长）",
    "authorId": "adcfe4db171896bcd1457b72d1457b72",
    "dynasty": "清",
    "content": [
      "风急雁书空，露冷蛩吟户。莫道秋来便可怜，有恨凭谁诉。",
      "记起意中情，惹却心头苦。咒得银河不肯明，坐到三更鼓。"
    ]
  },
  {
    "id": "adcfe4db171896bcd427d186a5528423",
    "title": "清平乐 · 柳丝",
    "authorName": "王睿（智长）",
    "authorId": "adcfe4db171896bcd1457b72d1457b72",
    "dynasty": "清",
    "content": [
      "柳丝何意。叶叶闲垂地。收拾春光都是你。可是新愁不系。",
      "板桥云外啼莺。斜阳掩映蓑城。不愿生同飞絮，如何死化浮萍。"
    ]
  },
  {
    "id": "adcfe4db1724cdd2a127cc152eb5514d",
    "title": "减字木兰花 · 春恨",
    "authorName": "王璋（季璞）",
    "authorId": "adcfe4db1724cdd2d1457b72d1457b72",
    "dynasty": "清",
    "content": [
      "箫声笛韵。多少离情谁借问。雨密云流。残梦关心懒下楼。",
      "深沉小院。猛拍栏杆人不见。欲寄音书。无奈西风雁影疏。"
    ]
  },
  {
    "id": "adcfe4db1724cdd286b91202287b83d0",
    "title": "虞美人",
    "authorName": "王璋（季璞）",
    "authorId": "adcfe4db1724cdd2d1457b72d1457b72",
    "dynasty": "清",
    "content": [
      "无端添了闲烦恼。魂梦时萦绕。阶前片片落花红。惹住阿侬衫子、一般同。",
      "一从那日分离去。只自廉纤雨。未知何日得逢晴。月下花前重教、宛转行。"
    ]
  },
  {
    "id": "adcfe4db1724cdd232ad97e12fa21819",
    "title": "渔家傲",
    "authorName": "王璋（季璞）",
    "authorId": "adcfe4db1724cdd2d1457b72d1457b72",
    "dynasty": "清",
    "content": [
      "依旧年时花发路。高楼无复伊人住。几曲箫声吹不去。回首处。那堪又是黄昏雨。",
      "柳亸莺娇千万树。游丝粉蝶纷无数。燕子喃喃还又语。春已暮。刘郎底事寻前度。"
    ]
  },
  {
    "id": "adcfe4db172b81e1211367a9df36324b",
    "title": "浪淘沙 · 岁俭偶感",
    "authorName": "瘦鸾",
    "authorId": "adcfe4db172b81e1d1457b72d1457b72",
    "dynasty": "清",
    "content": [
      "袖薄那禁寒。羞与郎言。早拚卖却砚池田。辛苦天寒萝屋底，又遇荒年。",
      "绣帖未曾完。针线抛残。娇儿啼饭忒心酸。一盏瓦灯篱落外，废尽秋眠。"
    ]
  },
  {
    "id": "adcfe4db179d12efe429ae79d922b8cc",
    "title": "如梦令",
    "authorName": "吴永汝",
    "authorId": "adcfe4db179d12efd1457b72d1457b72",
    "dynasty": "清",
    "content": [
      "帘外一枝花影。月到花梢影冷。夜坐穗灯销，寂寞小窗寒浸。",
      "梦醒。梦醒。重把离愁细整。"
    ]
  },
  {
    "id": "adcfe4db185fc9bae429ae79470e9567",
    "title": "如梦令",
    "authorName": "叶俊杰",
    "authorId": "adcfe4db185fc9bad1457b72d1457b72",
    "dynasty": "清",
    "content": [
      "篱畔红梅香透。又是赏春时候。不见咏诗人，辜负艳阳清昼。",
      "僝僽。僝僽。病骨畏寒花瘦。"
    ]
  },
  {
    "id": "adcfe4db185fc9ba93e0c744af02fc1f",
    "title": "小重山 · 题秋海棠遗画",
    "authorName": "叶俊杰",
    "authorId": "adcfe4db185fc9bad1457b72d1457b72",
    "dynasty": "清",
    "content": [
      "说是秋闺香泪红。渍灵根幻化、夺天工。盈盈娇挹露华浓。凭纤手，写入画屏中。",
      "展读泪沾胸。怅诗仙画史、杳难逢。花如解语恨应同。花留色，人反色成空。"
    ]
  },
  {
    "id": "adcfe4db1865cb5958e8a2e748c08cc7",
    "title": "捣练子 · 夏夜闻箫",
    "authorName": "俞浚",
    "authorId": "adcfe4db1865cb59d1457b72d1457b72",
    "dynasty": "清",
    "content": [
      "荷露冷，竹风凉。小扇轻罗坐石床。何处凤箫吹不断，夜深明月转回廊。"
    ]
  },
  {
    "id": "adcfe4db1865cb5986e2e0855c24757a",
    "title": "江城子 · 江梅九月小院盛开，词以纪之",
    "authorName": "俞浚",
    "authorId": "adcfe4db1865cb59d1457b72d1457b72",
    "dynasty": "清",
    "content": [
      "小园秋老绽芳梅。暖风催。数枝开。徙倚红楼，明月暗香来。",
      "玉笛漫吹帘半卷，疏影里，独徘徊。"
    ]
  },
  {
    "id": "adcfe4db1865cb598c726db69b6f5fbf",
    "title": "清平乐 · 邻女出游，堕钗而返，戏赠",
    "authorName": "俞浚",
    "authorId": "adcfe4db1865cb59d1457b72d1457b72",
    "dynasty": "清",
    "content": [
      "年华浪掷，早又梨花白。闲坐绮窗情脉脉。约伴同过绣陌。",
      "枝头黄鸟喈喈。相扶踏遍花街。小玉嬉游不惯，忙中掉下金钗。"
    ]
  },
  {
    "id": "adcfe4db1865cb59d82d64fd5559331b",
    "title": "雨中花 · 灯下观牡丹",
    "authorName": "俞浚",
    "authorId": "adcfe4db1865cb59d1457b72d1457b72",
    "dynasty": "清",
    "content": [
      "国色无双妖冶。欢赏正逢新夏。绛蜡高烧，锦帏低卷，一片红光射。",
      "凭槛月来妆未卸。浑似玉环初嫁。看影弄瑶台，歌翻翠袖，醉倚沉香夜。"
    ]
  },
  {
    "id": "adcfe4db1865cb5920b39a4ed4acab5f",
    "title": "瑞鹧鸪 · 咏红树",
    "authorName": "俞浚",
    "authorId": "adcfe4db1865cb59d1457b72d1457b72",
    "dynasty": "清",
    "content": [
      "露冷江皋万木秋。一林霜叶映南楼。遥疑螮蝀天边落，近似珊瑚海上浮。",
      "贴水波平风日淡，隔山烟净火云流。年年此际深宫里，可有题诗托御沟。"
    ]
  },
  {
    "id": "adcfe4db1865cb59f816023dcd647e76",
    "title": "蝶恋花 · 寄怀，慕韩江右",
    "authorName": "俞浚",
    "authorId": "adcfe4db1865cb59d1457b72d1457b72",
    "dynasty": "清",
    "content": [
      "一带苍烟笼远树。望里斜阳，隔断天涯路。帘卷画楼双燕舞。寒潮乍落春帆渡。",
      "柳谢花残江景暮。数点归鸦，叫过山头去。人又不来音又阻。柔情万缕和谁诉。"
    ]
  },
  {
    "id": "adcfe4db1865cb596a2368e2653e4f8d",
    "title": "风流子 · 依韵答慕韩",
    "authorName": "俞浚",
    "authorId": "adcfe4db1865cb59d1457b72d1457b72",
    "dynasty": "清",
    "content": [
      "汝年才弱冠，怎挨得、如此冷生涯。想潘岳善愁，霜侵旅鬓，谢安高卧，月照庭罳。问今日、几人怜白雪，谁个重乌衣。合浦明珠，终能遇主，荆山美璞，定必逢时。",
      "从来英豪也，多穷困此际，再自沉思。待看名题雁塔，志遂鹏飞。笑纷纭世态，真同幻影，寂寥词客，喜独扬眉。且守青毡旧业，莫负天知。"
    ]
  },
  {
    "id": "adcfe4db18b47cecb4555d40be9937bb",
    "title": "念奴娇 · 忆李姬",
    "authorName": "朱青长",
    "authorId": "adcfe4db18b47cecf9d11525de03beff",
    "dynasty": "清",
    "content": [
      "锦江重到，访孤坟荒草，模糊村路。溪上人家依旧是，杨柳河桥门户。一树缨花，三间茅屋，那日同伊去。只今寻问，十年成了今古。",
      "空见乱冢累累，寒烟幂幂，此恨无天补。应记当时伤心泪，酸裹著断人肠语。算到今朝，玉环绕指，是那家儿女。情天浩大，许君重证鸳谱。"
    ]
  },
  {
    "id": "adcfe4db18b47cec3db3dd8fd31fde7c",
    "title": "浪淘沙 · 感赋二首",
    "authorName": "朱青长",
    "authorId": "adcfe4db18b47cecf9d11525de03beff",
    "dynasty": "清",
    "content": [
      "念载别京华，只艇还家。江州衣泪在琵琶，流落燕山无别事，只为杨花。",
      "歌馆作生涯，偏著逢他。楚山云雨汉朝霞，化作妙音花胜佛，一点无差。"
    ]
  },
  {
    "id": "adcfe4db18b47cec3db3dd8f85212ded",
    "title": "浪淘沙 · 感赋二首",
    "authorName": "朱青长",
    "authorId": "adcfe4db18b47cecf9d11525de03beff",
    "dynasty": "清",
    "content": [
      "箫管小流连，人在歌天。红腰分队斗婵娟，独有翩跹情态好，偏得人怜。",
      "无事作纠缠，戏鼓词笺。珠喉改字更清圆，我是旗亭王少伯，休说屯田。"
    ]
  },
  {
    "id": "adcfe4db18b47cec618c1fd3d593f6a3",
    "title": "七娘子",
    "authorName": "朱青长",
    "authorId": "adcfe4db18b47cecf9d11525de03beff",
    "dynasty": "清",
    "content": [
      "花间旧梦无寻处，被年年，雨打风吹去。玉水秦淮，歌天申浦，断魂分手江南路。",
      "江湖载酒归来暮，苦铁肠，难贮鸳鸯语。恨云罗，沾衣花露，负他千种深情绪。"
    ]
  },
  {
    "id": "adcfe4db18b47cec077f896966806cf1",
    "title": "卜算子 · 惆怅词四首",
    "authorName": "朱青长",
    "authorId": "adcfe4db18b47cecf9d11525de03beff",
    "dynasty": "清",
    "content": [
      "水外有人家，家在花深处。明月纤纤上小楼，不定今宵去。",
      "去了不相逢，归却仍无绪。未审来宵月上楼，能否重相遇。"
    ]
  },
  {
    "id": "adcfe4db18b47cec077f89698865dd86",
    "title": "卜算子 · 惆怅词四首",
    "authorName": "朱青长",
    "authorId": "adcfe4db18b47cecf9d11525de03beff",
    "dynasty": "清",
    "content": [
      "花外两层楼，楼下重帘密。行到帘前不见人，眼泪轻轻滴。",
      "不是爱相思，只是深相忆。早料而今没下场，何苦来相识。"
    ]
  },
  {
    "id": "adcfe4db18b47cec077f89692874fb1f",
    "title": "卜算子 · 惆怅词四首",
    "authorName": "朱青长",
    "authorId": "adcfe4db18b47cecf9d11525de03beff",
    "dynasty": "清",
    "content": [
      "衣带尚留愁，绿水鸳鸯绮。长说侬心硬过他，那个还如你。",
      "秦殿沈郎归，吴苑西施死。偏是情根死不休，高挂心儿里。"
    ]
  },
  {
    "id": "adcfe4db18b47cec077f8969d4f71b96",
    "title": "卜算子 · 惆怅词四首",
    "authorName": "朱青长",
    "authorId": "adcfe4db18b47cecf9d11525de03beff",
    "dynasty": "清",
    "content": [
      "一日似三秋，日短还无碍。惟有梅天暑月长，偿尽相思债。",
      "红雨断肠花，绿柳销魂带。不是天公要我愁，是我愁无奈。"
    ]
  },
  {
    "id": "adcfe4db18b47cec618c1fd3fb300585",
    "title": "七娘子",
    "authorName": "朱青长",
    "authorId": "adcfe4db18b47cecf9d11525de03beff",
    "dynasty": "清",
    "content": [
      "青年几笔风流帐，古北平，记得深深巷。拥鼻酸吟，捋髭遐想，柳丝花径朝朝往。",
      "而今锦水成闲放，遇好春，争打寻芳桨。湖守先归，佳人无恙，绣诗衫子成冤枉。"
    ]
  },
  {
    "id": "adcfe4db18b47cecbfd5337046adf839",
    "title": "满江红 · 三首",
    "authorName": "朱青长",
    "authorId": "adcfe4db18b47cecf9d11525de03beff",
    "dynasty": "清",
    "content": [
      "更有何人，同我去，黄楼吹笛。江山好，群儿狼狈，变成今夕。燕子不知亡国恨，乌衣巷口还相识。要画船双桨载双娥，泪双滴。",
      "天下事，南同北，金鼓碎，烽烟灭。只鬼坟青草，虎狼三只。国事都交杨素手，长江流尽英雄血。问人间可有好男儿，来平贼。"
    ]
  },
  {
    "id": "adcfe4db18b47cecbfd53370745904e5",
    "title": "满江红 · 三首",
    "authorName": "朱青长",
    "authorId": "adcfe4db18b47cecf9d11525de03beff",
    "dynasty": "清",
    "content": [
      "甚处青山，埋得了，拄天顽骨。空自笑，少年磨剑，酒天歌窟。干戈方起陈吴死，旌旗四展蛟龙悚。棹归船勉强作高人，依花木。",
      "新来事，诗一束，今古恨，无从述。剩凄凄几点，秣陵山绿。天海都教悬拍卖，乾坤只许吞声哭。定何时倒峡涤长江，去亭毒。"
    ]
  },
  {
    "id": "adcfe4db18b47cecbfd53370924bb724",
    "title": "满江红 · 三首",
    "authorName": "朱青长",
    "authorId": "adcfe4db18b47cecf9d11525de03beff",
    "dynasty": "清",
    "content": [
      "锦水留人，几七载，要侬何用。还猛省，屠龙赤手，少年时梦。眸花错认奇男子，掀天一举神州动。付儿曹收拾入诗囊，腥涎重。",
      "天下事，工操纵，民生苦，愁无缝。得几腔牛走，犬牙交控。蒋帝钟山埋断石，孙娘海上装番㢅。写新词付与少娥看，吾从众。"
    ]
  },
  {
    "id": "adcfe4db18b47cec3d5dc132e712a325",
    "title": "卖花声",
    "authorName": "朱青长",
    "authorId": "adcfe4db18b47cecf9d11525de03beff",
    "dynasty": "清",
    "content": [
      "争战在长江，江水茫茫。英雄粉骨换兴亡，不问曹刘孙仲子，死葬何方。",
      "留得姓名香，只有渔郎。富春千载属严光，一领蓑衣青草做，压倒萧王。"
    ]
  },
  {
    "id": "adcfe4db18b47cec778add2c076f8a50",
    "title": "河满子",
    "authorName": "朱青长",
    "authorId": "adcfe4db18b47cecf9d11525de03beff",
    "dynasty": "清",
    "content": [
      "放却韶光百五也，添几卷新诗。诗里几多幽恨，夜窗唯有灯知。知我为谁憔悴，不知悴到何时。",
      "是假是真是梦，梦中曾见伊谁。只改情天成恨海，声声都恨来迟。到是不来还好，宵来梦见还思。"
    ]
  },
  {
    "id": "adcfe4db18b47cecd43ffddcfa7eda14",
    "title": "清平乐 · 二首",
    "authorName": "朱青长",
    "authorId": "adcfe4db18b47cecf9d11525de03beff",
    "dynasty": "清",
    "content": [
      "上春花市，燕燕莺莺语。红粉素腰何处女，柳色绣罗裙子。",
      "买花不惜金钱，汉皋洛浦神仙。看看行归花径，深深垂下珠帘。"
    ]
  },
  {
    "id": "adcfe4db18b47cecd43ffddcaee0b07e",
    "title": "清平乐 · 二首",
    "authorName": "朱青长",
    "authorId": "adcfe4db18b47cecf9d11525de03beff",
    "dynasty": "清",
    "content": [
      "阴堤浓柳，留得双鸾友。正是杏花开过后，又与个人相凑。",
      "销魂解语蛾眉，断魂不语心期。问得他家门巷，惹人千种相思。"
    ]
  },
  {
    "id": "adcfe4db18b47cec8b5b720d5b3c7fe5",
    "title": "金缕曲 · 示菜佣，菜佣即井研老名士龚熙台先生也，于此浊世，一无所过问，与余同志因制此见赠",
    "authorName": "朱青长",
    "authorId": "adcfe4db18b47cecf9d11525de03beff",
    "dynasty": "清",
    "content": [
      "自幽州分路。荷一肩，风风雨雨，几时归去。去不多时人便老，还是无头没绪。自买青门瓜圃。我辈生涯无厚薄，只朝朝要米三升煮。无所慕，无所苦。",
      "京华旧梦轻如雾。双眸中，金銮野草，几邱坟墓。两院宫花红血滴，污了漳台冷土。并不见，西陵歌舞。锦水联诗天胆大，仅模糊两句兴亡语。谈往事，最清楚。"
    ]
  },
  {
    "id": "adcfe4db18b47cec40edd4d7ae4f015e",
    "title": "貂裘换酒读王小云先生词剩",
    "authorName": "朱青长",
    "authorId": "adcfe4db18b47cecf9d11525de03beff",
    "dynasty": "清",
    "content": [
      "大竹王郎逝。近百年中，茫茫曲海，竟无才子。在古髯苏同太白，都解移宫换徵。读盂蜀，摩诃池语。一点月醉人心事。太无聊，竞有兴亡事。",
      "王不足，可名士。元明二代蜂腰细，得燕台，撑天险语，断虹奇气。尽著科名磨到底，剩有残笺几纸。幸早刻，传之千祀。近日百川朝玉海，大收降，衣甲齐熊耳。无可语，语词鬼。"
    ]
  },
  {
    "id": "adcfe4db18b47ceced65cfd18b6d27b6",
    "title": "酹江月用渔隐调",
    "authorName": "朱青长",
    "authorId": "adcfe4db18b47cecf9d11525de03beff",
    "dynasty": "清",
    "content": [
      "怒涛东卷，问其中，能有多少英雄。画鼓楼船，终不保，石头歌管昊宫。断壁呵风，孤舟荡月，佳景古今同。江山如画，一盘交与衰翁。",
      "凭我片席淩空。买鱼商酒，摇桨入空蒙。钓笠生涯波浪阔，放歌人在云中。醉共鸥眠，醒随潮去，无意问蛟龙。太阿如雪，去腰闲插船蓬。"
    ]
  },
  {
    "id": "adcfe4db18b47cec1e4d9b0aaec53f01",
    "title": "明月满扬州寄书",
    "authorName": "朱青长",
    "authorId": "adcfe4db18b47cecf9d11525de03beff",
    "dynasty": "清",
    "content": [
      "心事密于茧，牵起万重思。连蜷易生易断，蚕老不成丝。吐出编成锦字，付与长江九折，鱼腹去何迟。此意古人有，今竟见于兹。",
      "厚堆愁，浓抹泪，八行诗。掩头藏尾，生防深意别人知。顺著璇图还曲，笑展红笺还哭，哭了算归期。冬尽不归去，翻说待花时。"
    ]
  },
  {
    "id": "adcfe4db18b47cec470c4886f62b624e",
    "title": "明月满扬州问远",
    "authorName": "朱青长",
    "authorId": "adcfe4db18b47cecf9d11525de03beff",
    "dynasty": "清",
    "content": [
      "天末几重树，依约袅微烟。烟头远连雨尾，遮著外江船。载了几多愁去，载了许多人去，不见一舟还。君住在何处，当莫是长干。",
      "去年书，前日信，莫相奸。浮萍柳絮，和风和蝶搅成团。来也不成来意，去也不多时候，人在有无间。除是天上月，或可照君颜。"
    ]
  },
  {
    "id": "adcfe4db18b47cecaabb9f0038e0afed",
    "title": "如此江山",
    "authorName": "朱青长",
    "authorId": "adcfe4db18b47cecf9d11525de03beff",
    "dynasty": "清",
    "content": [
      "燕云撒手南归晚，空江自摇诗舫。大海蛟风，春吴凤竹，醉死紫髯花项。乾坤事小，但煮酒来斟，点歌来唱。踏遍东南，拄天豪气比前壮。",
      "新来无用，笑我风流年少客，而今莽撞。三海新宫，千鸾玉座，更较渐台冤枉。花车一辆。任星将云官，买山来葬。可惜闲人，话奇终不讲。"
    ]
  },
  {
    "id": "adcfe4db18b47cec32dd6cfceaa4bcad",
    "title": "买陂塘泉下故人万慎子之季郎厚之来访",
    "authorName": "朱青长",
    "authorId": "adcfe4db18b47cecf9d11525de03beff",
    "dynasty": "清",
    "content": [
      "别沱江十多年了，孤鸿飞落云尾。同来铁汉能多少，莫问酒醒人醉。游子泪。我已挥完，不定归欤未。恨选梦羁人，拓村才子，齐化秋坟鬼。兴亡事，东倒西偏没味。",
      "乾坤殊觉零碎。还斋老笔依然健，唯有夜来难睡。新战垒。当待我鞭鼍，飞过蓬莱水。雄心难已。问杀虎青年，屠龙壮士，何日共昂去。"
    ]
  },
  {
    "id": "adcfe4db18b47cec32ad97e1b68d6730",
    "title": "渔家傲",
    "authorName": "朱青长",
    "authorId": "adcfe4db18b47cecf9d11525de03beff",
    "dynasty": "清",
    "content": [
      "新裹闲愁千万迭，和诗寄与江南北。渺渺秋风生水国，烟雨隔，瓜洲渔火钟山色。",
      "夜半仰空眸子裂，倾杯自暖诗肠窄。唯有纱窗窗外月，今宵他有些明白。"
    ]
  },
  {
    "id": "adcfe4db18b47cec4334969f652a657e",
    "title": "蝶恋花",
    "authorName": "朱青长",
    "authorId": "adcfe4db18b47cecf9d11525de03beff",
    "dynasty": "清",
    "content": [
      "三月韶光将过半，颇触衰眸，掩映红云霰。一阵东风吹柳软，珠帘绣闼深深见。",
      "归去夕阳天未晚，鸟唤春归，我爱春光短。短是今年来岁远，尊前且觅残花看。"
    ]
  },
  {
    "id": "adcfe4db18b47cecb6f018e6b86ac314",
    "title": "青玉案 · 偶用元裕之略谱",
    "authorName": "朱青长",
    "authorId": "adcfe4db18b47cecf9d11525de03beff",
    "dynasty": "清",
    "content": [
      "穷酸措大乾坤小，看够兴亡了。两轴兴亡诗酒料，金鳌玉蝀，风吟雨咽，弄得天顽老。",
      "而今十载蓉江道，百岁还家还觉早。打叠茶邱开酒窖，杜桐春水，江楼明月，都算同昂好。"
    ]
  },
  {
    "id": "adcfe4db18b47cecb661294d67d9a9e0",
    "title": "玉漏迟 · 题元裕之乐府",
    "authorName": "朱青长",
    "authorId": "adcfe4db18b47cecf9d11525de03beff",
    "dynasty": "清",
    "content": [
      "浙江人已杳，高风却似，寒林孤鸟。沉没词坛，斗米微官潦倒。不要征西石碣，固得与辛苏同调。遭客笑，清才史馆，够他舒啸。",
      "无扰，别墅嵩阴，共涧石烟霞，老了还小。千载浮名，绝不让交谁了。几点苍山古画，剩冷冷残阳斜照。人莫晓，乱世苦心家少。"
    ]
  },
  {
    "id": "adcfe4db18b8a0c2037be260eda6591a",
    "title": "台湾竹枝词",
    "authorName": "薛约",
    "authorId": "adcfe4db18b8a0c2d1457b72d1457b72",
    "dynasty": "清",
    "content": [
      "海外偏隅窜夺频，天教归命版图新。澎湖一战如神助，靖海军威震海滨。"
    ]
  },
  {
    "id": "adcfe4db18b8a0c2037be2602600d17b",
    "title": "台湾竹枝词",
    "authorName": "薛约",
    "authorId": "adcfe4db18b8a0c2d1457b72d1457b72",
    "dynasty": "清",
    "content": [
      "鹿耳开洋竞挂篷，长年把舵溯空蒙。金鸡里妈经由惯，不论东西南北风。"
    ]
  },
  {
    "id": "adcfe4db18b8a0c2037be26048b26e62",
    "title": "台湾竹枝词",
    "authorName": "薛约",
    "authorId": "adcfe4db18b8a0c2d1457b72d1457b72",
    "dynasty": "清",
    "content": [
      "番女妖娆善雅音，私欢猫踏递情深。幽窗月色凉如水，每到更阑听嘴琴。"
    ]
  },
  {
    "id": "adcfe4db18b8a0c2037be2602daa79df",
    "title": "台湾竹枝词",
    "authorName": "薛约",
    "authorId": "adcfe4db18b8a0c2d1457b72d1457b72",
    "dynasty": "清",
    "content": [
      "客室醇醪劝酌便，香垆作盏漫留连。树头摘得槟榔献，土物须知分外鲜。"
    ]
  },
  {
    "id": "adcfe4db18b8a0c2037be2605fbd1347",
    "title": "台湾竹枝词",
    "authorName": "薛约",
    "authorId": "adcfe4db18b8a0c2d1457b72d1457b72",
    "dynasty": "清",
    "content": [
      "剪穗舂粮作午炊，家无宿米办临期。清晨村舍丁东响，错认疏钟度水湄。"
    ]
  },
  {
    "id": "adcfe4db18b8a0c2037be26051e50820",
    "title": "台湾竹枝词",
    "authorName": "薛约",
    "authorId": "adcfe4db18b8a0c2d1457b72d1457b72",
    "dynasty": "清",
    "content": [
      "封邱作室架桥通，半截筼筜代土工。潇洒门庭饶逸趣，绝胜画舫可乘风。"
    ]
  },
  {
    "id": "adcfe4db18b8a0c2037be260f1484b8d",
    "title": "台湾竹枝词",
    "authorName": "薛约",
    "authorId": "adcfe4db18b8a0c2d1457b72d1457b72",
    "dynasty": "清",
    "content": [
      "亲迎沿途鼓乐喧，采幡花轿樯盈门。海疆风俗犹循礼，堪笑中华易结婚。"
    ]
  },
  {
    "id": "adcfe4db18b8a0c2037be26086f80a1a",
    "title": "台湾竹枝词",
    "authorName": "薛约",
    "authorId": "adcfe4db18b8a0c2d1457b72d1457b72",
    "dynasty": "清",
    "content": [
      "七日旋车谒妇翁，中堂开宴礼偏隆。绝怜竖月供帷榻，款接兼旬不竖丰。"
    ]
  },
  {
    "id": "adcfe4db18b8a0c2037be260edaf231a",
    "title": "台湾竹枝词",
    "authorName": "薛约",
    "authorId": "adcfe4db18b8a0c2d1457b72d1457b72",
    "dynasty": "清",
    "content": [
      "演剧迎神远近哗，艳妆处处竞登车。阿郎推挽出门去，指点红尘十里赊。"
    ]
  },
  {
    "id": "adcfe4db18b8a0c2037be2603783bbd0",
    "title": "台湾竹枝词",
    "authorName": "薛约",
    "authorId": "adcfe4db18b8a0c2d1457b72d1457b72",
    "dynasty": "清",
    "content": [
      "一种纤藤绕树阴，柔条袅袅软难任。盘来纤手争夸示，绝胜闺中缠臂金。"
    ]
  },
  {
    "id": "adcfe4db18b8a0c2037be260d35e6ca9",
    "title": "台湾竹枝词",
    "authorName": "薛约",
    "authorId": "adcfe4db18b8a0c2d1457b72d1457b72",
    "dynasty": "清",
    "content": [
      "积薪煨芋饱晨昏，人说山中傀儡番。果腹不须分甲乙，淳风偏让野人敦。"
    ]
  },
  {
    "id": "adcfe4db18b8a0c2037be260abb04ffb",
    "title": "台湾竹枝词",
    "authorName": "薛约",
    "authorId": "adcfe4db18b8a0c2d1457b72d1457b72",
    "dynasty": "清",
    "content": [
      "见说果称梨仔拔，一般滋味欲攒眉。番人酷嗜甘如蜜，不数山中鲜荔支。"
    ]
  },
  {
    "id": "adcfe4db18b8a0c2037be2606bb8b63c",
    "title": "台湾竹枝词",
    "authorName": "薛约",
    "authorId": "adcfe4db18b8a0c2d1457b72d1457b72",
    "dynasty": "清",
    "content": [
      "清秋夜月皎如霜，芦笛声声调远扬。一种凄凉吹彻晓，顿令客子断离肠。"
    ]
  },
  {
    "id": "adcfe4db18b8a0c2037be260a7670877",
    "title": "台湾竹枝词",
    "authorName": "薛约",
    "authorId": "adcfe4db18b8a0c2d1457b72d1457b72",
    "dynasty": "清",
    "content": [
      "才过乞巧结缘天，好事头家漫醵钱。海口红灯燃百盏，中元普度又喧阗。"
    ]
  },
  {
    "id": "adcfe4db18b8a0c2037be260bbe06766",
    "title": "台湾竹枝词",
    "authorName": "薛约",
    "authorId": "adcfe4db18b8a0c2d1457b72d1457b72",
    "dynasty": "清",
    "content": [
      "山云海气夜霏微，侵晓犹看露未晞。一任三春无雨泽，不敢瓜果少生机。"
    ]
  },
  {
    "id": "adcfe4db18b8a0c2037be260f136bdcf",
    "title": "台湾竹枝词",
    "authorName": "薛约",
    "authorId": "adcfe4db18b8a0c2d1457b72d1457b72",
    "dynasty": "清",
    "content": [
      "独木为舟两桨划，水沙连里水流斜。山居饶有江湖乐，种得浮田好作家。"
    ]
  },
  {
    "id": "adcfe4db18b8a0c2037be26036641616",
    "title": "台湾竹枝词",
    "authorName": "薛约",
    "authorId": "adcfe4db18b8a0c2d1457b72d1457b72",
    "dynasty": "清",
    "content": [
      "潮生鱼扈得鱼多，生小江头狎水波。但愿终年风信少，七鲲身里挂鱼蓑。"
    ]
  },
  {
    "id": "adcfe4db18b8a0c2037be260adcdb34e",
    "title": "台湾竹枝词",
    "authorName": "薛约",
    "authorId": "adcfe4db18b8a0c2d1457b72d1457b72",
    "dynasty": "清",
    "content": [
      "一径浓阴傍舍栽，亭亭森秀胜疏槐。从渠酷暑清凉甚，好作羲皇海峤来。"
    ]
  },
  {
    "id": "adcfe4db18b8a0c2037be260718738cd",
    "title": "台湾竹枝词",
    "authorName": "薛约",
    "authorId": "adcfe4db18b8a0c2d1457b72d1457b72",
    "dynasty": "清",
    "content": [
      "璘斑古篆学红毛，符檄官书走驿骚。盛代同文渐染久，熟番也解习拈毫。"
    ]
  },
  {
    "id": "adcfe4db18b8a0c2037be260b55e9529",
    "title": "台湾竹枝词",
    "authorName": "薛约",
    "authorId": "adcfe4db18b8a0c2d1457b72d1457b72",
    "dynasty": "清",
    "content": [
      "播种无烦攈蓘忙，秋成安坐庆仓箱。场工早了清闲甚，便理牛车榨蔗糖。"
    ]
  },
  {
    "id": "adcfe4db18d5cd3f4334969f971fb531",
    "title": "蝶恋花",
    "authorName": "任玉卮",
    "authorId": "adcfe4db18d5cd3fd1457b72d1457b72",
    "dynasty": "清",
    "content": [
      "春雨催花知几许。尽日溟蒙，洒遍江头树。才喜春来春又暮。一年好景成孤度。",
      "满目飞花兼落絮。却趁东风，冉冉随春去。只有梁间双燕语。声声还在侬家住。"
    ]
  },
  {
    "id": "adcfe4db19011da4734cbc608c8afe83",
    "title": "声声慢 · 白桃花",
    "authorName": "许嘉仪",
    "authorId": "adcfe4db19011da4d1457b72d1457b72",
    "dynasty": "清",
    "content": [
      "春心炼雪，腻靥凝酥，韶华淡到无痕。本色天然，清艳肯映朱门。吟边又来瘦鹤，认疏香、应误黄昏。瑶台畔、问冰霜多少，酝酿仙根。",
      "一任闲评轻薄，有澄潭明月，自证前身。梦断梨花，春去懒对芳樽。瑶阶露华如画，正缟衣、孤立销魂。台洞远，付相思，流水冷云。"
    ]
  },
  {
    "id": "adcfe4db19011da4228312bad8b1efd7",
    "title": "徵招为袁薇生题随园饯别图，图作展重阳会，为先贞悯公手笔",
    "authorName": "许嘉仪",
    "authorId": "adcfe4db19011da4d1457b72d1457b72",
    "dynasty": "清",
    "content": [
      "少微化去烟霞在。琴尊几番欢聚。只此好家山，认天涯羁旅。豪情酬俊侣。且休论、断肠南浦。",
      "寂寂秋容，疏花短柳，满城风雨。指顾劫灰飞，销魂地，沧桑顿成今古。大树感将军，渺英灵何处。千秋终自许，任诗骨乱侵尘土。问多少、胜境消沉，有画图留取。"
    ]
  },
  {
    "id": "adcfe4db19011da4414c8c3ee1580c1f",
    "title": "一剪梅 · 怀闺友",
    "authorName": "许嘉仪",
    "authorId": "adcfe4db19011da4d1457b72d1457b72",
    "dynasty": "清",
    "content": [
      "倚竹牵萝证素襟。言有同心。弦有知音。月斜云散又而今。信断青禽。梦断青林。",
      "香烬幽窗自苦吟。雨气愔愔。晚翠森森。旧游庭院怕重寻。帘影阴阴。人影沉沉。"
    ]
  },
  {
    "id": "adcfe4db191ff08f48af29c1e7e5ebc5",
    "title": "虞美人 · 春感见《词综》、《词雅》",
    "authorName": "袁寒篁",
    "authorId": "adcfe4db191ff08fd1457b72d1457b72",
    "dynasty": "清",
    "content": [
      "轻寒渐退东风暖。漫把湘帘卷。眼前萱草不忘忧。偏是一丝杨柳、一丝愁。",
      "年年对景增凄切。恨共丁香结。不如掩了碧窗纱。一任淡烟微雨、送韶华。"
    ]
  },
  {
    "id": "adcfe4db191ff08fe84180eca3fa74f9",
    "title": "踏莎行 · 题唐赤子太史邓尉观梅诗后",
    "authorName": "袁寒篁",
    "authorId": "adcfe4db191ff08fd1457b72d1457b72",
    "dynasty": "清",
    "content": [
      "十里寒香，千秋艳玉。鱼鳞蝶翅重重簇。五湖人去馆娃荒，问谁消得看花福。",
      "佳客金华，仙才玉局。风流不数林君复。彩毫一夜遍春山，吴侬唱作江南曲。"
    ]
  },
  {
    "id": "adcfe4db191ff08fdc41f87c738c3a7f",
    "title": "木兰花慢",
    "authorName": "袁寒篁",
    "authorId": "adcfe4db191ff08fd1457b72d1457b72",
    "dynasty": "清",
    "content": [
      "怅人生如寄，禁几度，暮秋天。看黄菊丹枫，白蘋红蓼，斗媚争妍。江郎祗馀恨赋，对荒原拱木惨无言。判取愁埋死后，那堪恨积生前。",
      "冰轮常缺亦常圆。千古总依然。叹古往今来，勋名竹帛，断梦飞烟。临风那堪惋吊，只湖山面目似当年。空外宾鸿作字，分明写出愁篇。"
    ]
  },
  {
    "id": "adcfe4db191ff08f0868fdd0945bc7d6",
    "title": "画屏秋色悼白海棠",
    "authorName": "袁寒篁",
    "authorId": "adcfe4db191ff08fd1457b72d1457b72",
    "dynasty": "清",
    "content": [
      "绿纱窗侧。有一枝、玉润珠圆标格。素质娟娟，冰姿袅袅，天然国色。",
      "拟折供银瓶，又嘱咐、双鬟休摘。露湿粉光欲滴。好从他雅淡。",
      "随地清妍，伴我临书刺绣，两情脉脉。堪惜。西风狼藉。",
      "向苔阶藓砌堆积。试问花魂，断肠遗恨，何时消得。",
      "寂寂对、空庭蟾光，逗处偏馀白，梦去雪衣还识。休道易飘零，如伊皎洁，离尘离垢，深人思忆。"
    ]
  },
  {
    "id": "adcfe4db19c355713251f31df5f57d94",
    "title": "长干竹枝",
    "authorName": "姚范",
    "authorId": "adcfe4db19c35571b9f94c7721be9a4b",
    "dynasty": "清",
    "content": [
      "杨柳春风拂小楼，楼前终日看行舟。悠悠一道秦淮水，送尽离人到白头。"
    ]
  },
  {
    "id": "adcfe4db19c355713251f31d2b172b59",
    "title": "长干竹枝",
    "authorName": "姚范",
    "authorId": "adcfe4db19c35571b9f94c7721be9a4b",
    "dynasty": "清",
    "content": [
      "白门乌帽是侬良，生是南人嫁北商。羊酪胡葱都不爱，碧瓯亲注火前香。"
    ]
  },
  {
    "id": "adcfe4db19c7fd2496e0f373eca47814",
    "title": "齐天乐 · 题王啸篁明府《小竹里馆图》",
    "authorName": "秦云",
    "authorId": "adcfe4db19c7fd24d1457b72d1457b72",
    "dynasty": "清",
    "content": [
      "三间临水低低屋，柴扉正当溪口。聚影捎窗，团云互石，百尺清泉飞溜。烟凝雾皱。把六扇文纱，青蓝染透。画帜疏棂，此中知道有人否。",
      "三竿两竿风折，乱云寒不扫，苔点浓绣。做不成烟，散还作雨，凉得夕阳都瘦。牵萝未就。谁忆到天寒，有人罗袖。斜立西风，打帘黄叶厚。"
    ]
  },
  {
    "id": "adcfe4db1a287650f32f182e569d05fe",
    "title": "浣溪沙",
    "authorName": "许玉晨",
    "authorId": "adcfe4db1a287650d1457b72d1457b72",
    "dynasty": "清",
    "content": [
      "翠竹阴深暑未消。玉荷池畔暗香飘。半规月影上梧梢。",
      "团扇倩人涂蛱蝶，画叉唤婢卷蟏蛸。小屏风底换轻绡。"
    ]
  },
  {
    "id": "adcfe4db1a2876509b02ba6daf8c87f1",
    "title": "菩萨蛮",
    "authorName": "许玉晨",
    "authorId": "adcfe4db1a287650d1457b72d1457b72",
    "dynasty": "清",
    "content": [
      "枣花帘外西风紧。玉凫沉麝馀香烬。灯影暗银缸。梧桐叶打窗。",
      "此情谁共省。泪湿红巾冷。寒雨又凄凄。秋虫作伴啼。"
    ]
  },
  {
    "id": "adcfe4db1a287650d6127407c87714b7",
    "title": "好事近",
    "authorName": "许玉晨",
    "authorId": "adcfe4db1a287650d1457b72d1457b72",
    "dynasty": "清",
    "content": [
      "春水碧漪漪，鸂鶒下来双浴。恰被落红惊去。剩浮萍新绿。",
      "小栏花韵倍嫣然，香睡午晴足。困倚画屏深处。又风敲修竹。"
    ]
  },
  {
    "id": "adcfe4db1a28765036f098842c69001f",
    "title": "金缕曲",
    "authorName": "许玉晨",
    "authorId": "adcfe4db1a287650d1457b72d1457b72",
    "dynasty": "清",
    "content": [
      "昼永何当遣。向晴窗、开炉试茗，提壶洗砚。偏是珍禽檐间语，又唤绣床针线。谁省识、相思人倦。幸有墙东樱桃树，破东风、已觉红深浅。对妆阁，作清伴。",
      "凤城多少香轮碾。只闲门、一番新雨，绣苔凝遍。欲倩生花传幽绪，奈被江郎占断，但梦忆、故山清远。遥盼吴淞春波阔，恨锦鳞、不寄回纹转。馀芳泪，枕函泫。"
    ]
  },
  {
    "id": "adcfe4db1a9c2c83568620606587f86a",
    "title": "沁园春 · 寄周髯奉天，即题其十严居图，丁未",
    "authorName": "姚华",
    "authorId": "adcfe4db1a9c2c83d1457b72d1457b72",
    "dynasty": "清",
    "content": [
      "听雨愁樱，坐月吟枫，和雪勾梅。记天风掠海，吹凉客梦，秋霜做鬓，瘦损诗怀。篱下三年，日边万里，傲睨江湖怜我才。家山好，念风尘老去，落拓归来。",
      "天涯殢易吾侪。更屈铁抟沙事事乖。便辽天凝碧，灯星绝塞，湘波怨绿，砚雨萧斋。短剑横经，长髯劾史，旧馆而今何处开。风吹又怕，烟吟墨语，也化苍苔。"
    ]
  },
  {
    "id": "adcfe4db1a9c2c83b9930ba143756df6",
    "title": "菩萨蛮 · 戊申三月二日观瑶华为周髯写兰，因题",
    "authorName": "姚华",
    "authorId": "adcfe4db1a9c2c83d1457b72d1457b72",
    "dynasty": "清",
    "content": [
      "年年梦断湘江曲。东风剪水寻幽谷。蘸绿做黄昏。月来诗有魂。",
      "山深烟语寂。都化愁和墨。湿怨写春妍。相思三月天。"
    ]
  },
  {
    "id": "adcfe4db1a9c2c83968a38efcb4bd99d",
    "title": "沁园春 · 七月二十六日集云和，酒后放歌，示主人朱三，并寄印髯奉天",
    "authorName": "姚华",
    "authorId": "adcfe4db1a9c2c83d1457b72d1457b72",
    "dynasty": "清",
    "content": [
      "酒上心来，热血汪汪，起落如潮。看人间万事，都成鬼蜮，乾坤一指，只解酕醄。梦祟难亲，诗魂易失，千叠愁心何处消。秋风起，更吹愁压鬓，做尽刁骚。",
      "无聊酒醒今宵。奈人散更阑不可招。索归寻萧寺，闲门敲月，坐呼山鬼，长啸干霄。狂处陵人，悲来骂世，袒臂科头容我豪。君知否，有元龙尚在，湖海逍遥。"
    ]
  },
  {
    "id": "adcfe4db1a9c2c83be40f76b11c760e9",
    "title": "江南好二首怜蚿杂诗，读竟，媵以二词返之",
    "authorName": "姚华",
    "authorId": "adcfe4db1a9c2c83d1457b72d1457b72",
    "dynasty": "清",
    "content": [
      "风尘恧，着水复黏泥。溷俗几闻人洗耳，无言惟见李成蹊。",
      "落照晚烟低。"
    ]
  },
  {
    "id": "adcfe4db1a9c2c8373b994c449c7fc48",
    "title": "南乡一剪梅 · 寿冥惜，八月十二日二十六初度，和自寿韵",
    "authorName": "姚华",
    "authorId": "adcfe4db1a9c2c83d1457b72d1457b72",
    "dynasty": "清",
    "content": [
      "凉月铸秋心。闲处将愁浅处深。未冷先霜吹上鬓，说到而今。便到而今。",
      "露气夜来侵。旧梦诗边寂寞寻。各自心情同一懒，君也难禁。我也难禁。"
    ]
  },
  {
    "id": "adcfe4db1a9c2c836996cb1686b48989",
    "title": "齐天乐 · 为士行题耿氏补作萸庵退叟身行万里图",
    "authorName": "姚华",
    "authorId": "adcfe4db1a9c2c83d1457b72d1457b72",
    "dynasty": "清",
    "content": [
      "青山黯澹沧江泣，茫茫夕阳今古。柳送晨杯，灯催暝帐，都做人生辛苦。雄心老去。便阅世形枯，梦魂堪诉。纸上残愁，替人皴皱涨烟雨。",
      "先生天下健者，况戎行走马，豪气龙虎。盾墨磨诗，征尘饯鬓，赢得鸿泥几度。还归劫数。尽记取前踪，画图重补。旧日吟情，怕无寻觅处。"
    ]
  },
  {
    "id": "adcfe4db1a9c2c8325410afdc5bb8fdf",
    "title": "夜行船 · 十一月十八日莲华寺寓斋见月作",
    "authorName": "姚华",
    "authorId": "adcfe4db1a9c2c83d1457b72d1457b72",
    "dynasty": "清",
    "content": [
      "碧幕笼寒霜满院。正横窗树枒遮断。菊后觞情。梅前笛意，潇洒一庭清怨。",
      "向老心怀殊未浅。照相思夜长天远。化水浇愁，勾诗做梦，幽处更无人见。"
    ]
  },
  {
    "id": "adcfe4db1a9c2c8397aa386265a212bb",
    "title": "满江红 · 戊申除夕得鄂生先生讣，己酉正月十日作",
    "authorName": "姚华",
    "authorId": "adcfe4db1a9c2c83d1457b72d1457b72",
    "dynasty": "清",
    "content": [
      "一代江山，都生就一朝人物。有多少是非功罪，赚他心血。柱石西南天万里，文章今古书千叠。便鼎湖一去堕龙髯，倾天裂。",
      "孤臣泪，长河决。人间世，寒云结。待朝来漏尽，更残悲咽。昔日衣冠如梦幻，空山甲子何年月。恁无情回首望东风，千秋别。"
    ]
  },
  {
    "id": "adcfe4db1a9c2c8393e37bec2911b0f1",
    "title": "莺啼序 · 谱梦窗残寒政欺病酒有赠，有序",
    "authorName": "姚华",
    "authorId": "adcfe4db1a9c2c83d1457b72d1457b72",
    "dynasty": "清",
    "content": [
      "依稀去年梦境，祇沉烟坠缕。乍春醒才解，成愁几分，初散还聚。软红内千胸万臆，前尘点点伤心赋。向东风吹皱眉头，更添幽素。寥落千秋，旧椠蠹尽，问苍生几顾。惜孤负珠玉文章，总知无甚凭据。忍重看残笺泪血，化腥碧斑斓悽楚。暝窗寒，回首斜阳，此情难诉。绳驹磨蚁，转轴星周，也忙似迅羽。",
      "恰过眼落花天气，又早昏晓，惯作阴晴，许多风雨。风人善引，诗心能怨，啼鹃声里江山迥。遍天涯共读惊人句。龙蛇感泣苍茫，唤出湘魂，问天怎地无语。零芬剩劫，仿佛前朝，料翠条记否。正柳起清明将近，旧社难圆，草蔓苔荒，雨今云古。浮生似此，惟须长醉。风萍波梗非易会，感沧桑陈迹樱桃树。欷歔旧馆芳菲，怕觅欢痕，系人肺腑。"
    ]
  },
  {
    "id": "adcfe4db1a9c2c835b9d4f47528e72f4",
    "title": "春晓曲 · 四首己酉元日",
    "authorName": "姚华",
    "authorId": "adcfe4db1a9c2c83d1457b72d1457b72",
    "dynasty": "清",
    "content": [
      "朝来蘸水调词笔。探取芳春信息。画屏尚带隔年寒，立尽小庭何处觅。"
    ]
  },
  {
    "id": "adcfe4db1a9c2c835b9d4f47d4685b89",
    "title": "春晓曲 · 四首己酉元日",
    "authorName": "姚华",
    "authorId": "adcfe4db1a9c2c83d1457b72d1457b72",
    "dynasty": "清",
    "content": [
      "春来毕竟无痕迹。为恐诗人觉得。去年别馆种梅花，踏破早烟重省识。"
    ]
  },
  {
    "id": "adcfe4db1a9c2c835b9d4f475ce670d3",
    "title": "春晓曲 · 四首己酉元日",
    "authorName": "姚华",
    "authorId": "adcfe4db1a9c2c83d1457b72d1457b72",
    "dynasty": "清",
    "content": [
      "山梅压影寒成碧。敛笑含情自惜。似人一样望江南，说得酒边三弄笛。"
    ]
  },
  {
    "id": "adcfe4db1a9c2c835b9d4f472a9d7f52",
    "title": "春晓曲 · 四首己酉元日",
    "authorName": "姚华",
    "authorId": "adcfe4db1a9c2c83d1457b72d1457b72",
    "dynasty": "清",
    "content": [
      "檐鸦恁地喧声紧，道是东风第一。任君不信问昭阳，镜里绿蛾迎晓日。"
    ]
  },
  {
    "id": "adcfe4db1a9c2c8377c1f5026b2e0d32",
    "title": "醉蓬莱 · 为仲恕寿梁保三丈七十，谱求圣",
    "authorName": "姚华",
    "authorId": "adcfe4db1a9c2c83d1457b72d1457b72",
    "dynasty": "清",
    "content": [
      "正舞衣香满，风日清佳，梅边吹晓。酒近南山，任芳樽倾倒。履道坊中，联吟高会，算香山年少。再六十年，先生便是，洛中遗老。",
      "人似频罗，岁逢修禊，阅尽沧桑，几回歌笑。往事青云变，朱颜苍了。鲁国灵光，郑家书带，称经师人表。寿与名兼，家缘国庆，月圆花好。"
    ]
  },
  {
    "id": "adcfe4db1a9c2c835795eef088b9719c",
    "title": "一寸金谱清真为蹇七季常题图",
    "authorName": "姚华",
    "authorId": "adcfe4db1a9c2c83d1457b72d1457b72",
    "dynasty": "清",
    "content": [
      "愁恨余生，误了春花又秋月。赖典衣沽酒，琴边得趣，提壶酬影，胸中无物。杯冷肠初热。槎枒事更难慰贴，醒耶醉欲饮还停，与商量暮天雪。",
      "年去年来，芳樽迎送，知春甚时节。趁冻云笼屋，仍倾余酝，萧斋罢卷，堪烧残叶。无语江山暝，人间世化为梦蝶。陶然去，一觉间眠，算今生是彻。"
    ]
  },
  {
    "id": "adcfe4db1a9c2c836ac226732e460494",
    "title": "满江红 · 八月十六日感事",
    "authorName": "姚华",
    "authorId": "adcfe4db1a9c2c83d1457b72d1457b72",
    "dynasty": "清",
    "content": [
      "月墨星沉，英雄恨太行千叠。都付与晓鸡声里，为鸣悲咽。篝火几曾真王楚，扁舟何事忘逃越。问大江风雨许多潮，随烟灭。",
      "城下钓，清波冽。东门犬，惊尘歇。叹功名浑浚，剑花飞血。开国谁翻前史例，到头悔负封侯骨。望中原黯淡几龙蛇，堪愁绝。"
    ]
  },
  {
    "id": "adcfe4db1a9c2c83a9b4bbae3fcd4448",
    "title": "暗香 · 画梅，枣华遗墨也。雨甥属题，凄然赋此，依韵拟石帚",
    "authorName": "姚华",
    "authorId": "adcfe4db1a9c2c83d1457b72d1457b72",
    "dynasty": "清",
    "content": [
      "倩春着色。尚压寒弄影，迎人横笛。画了索诗，一纸灯前许雕摘。不算年光似水，空依约研冰调笔。怨落月独秀幽姿，无语接瑶席。京国。",
      "夜阒寂。待诉与近怀，旧臆如积。堕钗暗泣。妆阁凄清有人忆。和靖江乡住处，魂梦冷千山笼碧。便讯遍烟共水，也难探得。"
    ]
  },
  {
    "id": "adcfe4db1a9c2c83d39d9255774c20fc",
    "title": "疏影 · 再提前墨，依韵，拟石帚",
    "authorName": "姚华",
    "authorId": "adcfe4db1a9c2c83d1457b72d1457b72",
    "dynasty": "清",
    "content": [
      "人间片玉。恨佩环已渺，云去难宿。一朵疏红，如有还无，枝枝怨写斑竹。东风问讯罗浮冷，望翠凤、灵旗天北。更待将、月意昏黄，向夕短檠摇独。",
      "回顾当时旧课，喜神夜按谱，红里描绿。十度京尘，两载春灯，称汝绸缪林屋。年来怪底如花瘦，便楚调、落梅闻曲。怕展图、痛折中郎，老眼泪痕盈幅。"
    ]
  },
  {
    "id": "adcfe4db1a9c2c83f68f012e5e70cc8f",
    "title": "点绛唇 · 题枣花凭栏士女遗稿",
    "authorName": "姚华",
    "authorId": "adcfe4db1a9c2c83d1457b72d1457b72",
    "dynasty": "清",
    "content": [
      "心事斜阳，晚凉天乍新罗浅。碧芜莲苑。暮色兼愁满。",
      "画稿匆匆，情系秋痕远。流光短。墨华重见。生恐风吹淡。"
    ]
  },
  {
    "id": "adcfe4db1a9c2c8347da57d2b214d3c9",
    "title": "暗香 · 依韵拟石帚，题枣花墨梅",
    "authorName": "姚华",
    "authorId": "adcfe4db1a9c2c83d1457b72d1457b72",
    "dynasty": "清",
    "content": [
      "水痕月色。和冷烟作暝，先春愁笛。画里欲仙，一翥声声怎教摘。长使东风泪洒，添酸涩南枝吟笔。但照彻独夜青灯，香影扑凉席。南国。",
      "路寂寂。便种了墓门，堕叶黄积。照颜对泣。遗墨堂前悄相忆。惊断天寥午梦，人去住罗浮空碧。试问讯凭翠羽，几声唤得。"
    ]
  },
  {
    "id": "adcfe4db1a9c2c83c1e4b134dce2b5d6",
    "title": "水调歌头 · 重阳和惜香",
    "authorName": "姚华",
    "authorId": "adcfe4db1a9c2c83d1457b72d1457b72",
    "dynasty": "清",
    "content": [
      "一日几风雨，做弄菊花天。暝烟栖定，寒绿寂寞粲孤妍。酒仄不尽秋冷，客倦渐知人老，时节又灯前。岁岁东山约，长忆翠微颠。",
      "难陶写，哀乐事，尽中年。登高无计，萧寺如水抱愁眠。何用茱萸细数，回首中秋月色，不似旧时圆。万里饥鸿影，添怨复成怜。"
    ]
  },
  {
    "id": "adcfe4db1a9c2c8340267be20128eda6",
    "title": "曲游春西湖，和草窗韵",
    "authorName": "姚华",
    "authorId": "adcfe4db1a9c2c83d1457b72d1457b72",
    "dynasty": "清",
    "content": [
      "问讯东风乍，看柳黄初吐，游丝难织。误搁梅期，只花余偷过，万红尘隙。一树寒香隔。料鹤冢、甚时邀笛。正对楼、唤出孤山，留得半湖春色。雨歇。",
      "湖天弄碧。奈游侣偏迟，芳草金勒。才喜朝暾，又轻阴送冷，雨峰犹幂。烟水疑寒食。怕落蕊、苔深人寂。趁晚来、称约量诗，满船载得。"
    ]
  },
  {
    "id": "adcfe4db1a9c2c83246da43807f9fa64",
    "title": "诉衷情 · 二首题菱湖泣舟图，为董蜕盦",
    "authorName": "姚华",
    "authorId": "adcfe4db1a9c2c83d1457b72d1457b72",
    "dynasty": "清",
    "content": [
      "菱花镜里画船中。前欢数坠红。只今酒痕依旧，襟上几人同。",
      "寻梦影，怨西风。听霜鸿。秦淮呜咽，点点乡心，流到江东。"
    ]
  },
  {
    "id": "adcfe4db1a9c2c83246da43861b51d84",
    "title": "诉衷情 · 二首题菱湖泣舟图，为董蜕盦",
    "authorName": "姚华",
    "authorId": "adcfe4db1a9c2c83d1457b72d1457b72",
    "dynasty": "清",
    "content": [
      "南明一水似西湖。游踪倒酒壶。十年九回归梦，输与蜕盦图。",
      "风景好，众壑殊。话清都。龙池清浅，堕尽红衣，处处啼乌。"
    ]
  },
  {
    "id": "adcfe4db1a9c2c830fd7487a3790c4e5",
    "title": "东风第一枝 · 立春日，和竹屋韵",
    "authorName": "姚华",
    "authorId": "adcfe4db1a9c2c83d1457b72d1457b72",
    "dynasty": "清",
    "content": [
      "碧盌分浆，雕盘荐饼，江梅初过寒雨。酒花香泛新情，烧痕远连故土。皇都绝胜，怎约束、东风情绪。渐老怀、辜负春归，懒赋庾郎愁句。",
      "冰解冻、鲤泉试吐。刀罢剪、燕钗低舞。草尘青候飞葭，柳蘖翠回败缕。北云辇素，早梦破科名佳遇。莫秉烛、从此沉酣，肯浅淡容春去。"
    ]
  },
  {
    "id": "adcfe4db1a9c2c83dfd7088ecd7957b0",
    "title": "生查子 · 上元",
    "authorName": "姚华",
    "authorId": "adcfe4db1a9c2c83d1457b72d1457b72",
    "dynasty": "清",
    "content": [
      "夜来寒渐消，春嫩冰初裂。好趁月团圆，正是灯时节。",
      "盛游今已非，箫管成衰歇。不见旧时镫，冷却良宵月。"
    ]
  },
  {
    "id": "adcfe4db1a9c2c833a87128ac6a2d9a2",
    "title": "菩萨蛮 · 题画",
    "authorName": "姚华",
    "authorId": "adcfe4db1a9c2c83d1457b72d1457b72",
    "dynasty": "清",
    "content": [
      "西风不改烟鬟绿。茅檐尚有疏林覆。霜叶淡还浓。夕阳红处红。",
      "静知秋可悦。凉意催秋月。山色暝成围。杖藜人已归。"
    ]
  },
  {
    "id": "adcfe4db1a9c2c836e59c981cd7725a3",
    "title": "蓦山溪",
    "authorName": "姚华",
    "authorId": "adcfe4db1a9c2c83d1457b72d1457b72",
    "dynasty": "清",
    "content": [
      "春来何处，漠漠烟和雨。望眼入青冥，共翩𦒘翔空轻羽。壮怀消尽，冷澹作溪山，天欲语，诗可谱。到纸愁成缕。",
      "三间茅舍，何问谁为主。翠墨染须眉，便瞬息形骸尔汝。百年如梦，容易一声钟，昏又晓，今更古。往事都尘土。"
    ]
  },
  {
    "id": "adcfe4db1a9c2c8396b7f5cd0762f7b4",
    "title": "齐天乐 · 虎皮鹦哥，为李释戡赋",
    "authorName": "姚华",
    "authorId": "adcfe4db1a9c2c83d1457b72d1457b72",
    "dynasty": "清",
    "content": [
      "正平才艳何曾赋。金笼又翻新谱。博臆刊红，轻襟夺翠，依旧缃帘呼侣。迎人欲语。认诗里文茵，曲中金缕。鼓翼风生南山，甚日借毛羽。",
      "惊寒夜来应诉。花台闻号凤，今更飞虎。汉骑单衣，唐宫噩梦，问香疑班似武。狸奴漫妒。羡奇服堪描，拟骚仍许。入穴难同，有终军办鼠。"
    ]
  },
  {
    "id": "adcfe4db1a9c2c839c35a2f47b6fdc28",
    "title": "清平乐 · 咏藕",
    "authorName": "姚华",
    "authorId": "adcfe4db1a9c2c83d1457b72d1457b72",
    "dynasty": "清",
    "content": [
      "托根玉井。船样开灵境。回首雨香诗句冷。又过西风蓬梗。",
      "人间处处清池。争来把臂西施。挂口丝连片玉，误人添了霜髭。"
    ]
  },
  {
    "id": "adcfe4db1a9c2c834a5ff11b3a0a7409",
    "title": "菩萨蛮 · 三月晦夜午起，和芦川送春韵",
    "authorName": "姚华",
    "authorId": "adcfe4db1a9c2c83d1457b72d1457b72",
    "dynasty": "清",
    "content": [
      "丁香开尽春光老。花前未减情怀少。最晚信风狂。酒乖诗更妨。",
      "起宜中夜舞。情到临歧处。怜取眼前春。晓钟愁杀人。"
    ]
  },
  {
    "id": "adcfe4db1a9c2c83edd4cc8813ef279b",
    "title": "念奴娇 · 壬戌七月既望，释戡招同泛潞河，以拟赤壁，属图纪之，因步东坡大江东去词韵，复校片玉白石梦窗诸家，制为此词",
    "authorName": "姚华",
    "authorId": "adcfe4db1a9c2c83d1457b72d1457b72",
    "dynasty": "清",
    "content": [
      "乱蝉衰草，对斜影堪忆，黄州风物。公瑾江山前后赋，又道东坡赤壁。人去难寻，月明谁共，酒熨胸中雪。清游能仿，几家诗句称杰。",
      "公后八百余年，临河问水，趁仙舟先发。万里风烟天未隔，凉袂秋光明灭。明闸澌清，黯鸿饥晚，今古愁量发。留云图梦，有人珍重年月。"
    ]
  },
  {
    "id": "adcfe4db1a9c2c83e3ca0053ef766b85",
    "title": "渔家傲 · 本意",
    "authorName": "姚华",
    "authorId": "adcfe4db1a9c2c83d1457b72d1457b72",
    "dynasty": "清",
    "content": [
      "红树迎霜秋信早。苍岩近水明如扫。屋外山光天压倒。波淼淼。逢人为说严江好。",
      "江上扁舟人渐老。半生差幸鱼虾饱。来日风波来日了。烟袅袅。一篙初刺荒汀蓼。"
    ]
  },
  {
    "id": "adcfe4db1a9c2c83c5f5203bd59c21fc",
    "title": "念奴娇 · 壬戌中秋，和东坡韵，示大儿贵阳",
    "authorName": "姚华",
    "authorId": "adcfe4db1a9c2c83d1457b72d1457b72",
    "dynasty": "清",
    "content": [
      "闰年秋早，乍凉蟾警露，顿惊霜迹。静里窗纹明水际。",
      "眼底几棂疏碧。玉斧修残，山河影在，道是金瓯国。",
      "天香深处，盛时歌吹曾历。",
      "今夜月为谁圆，酒尊空尽，座冷长惭客。擘果分盘儿女会，浅醉聊堪一夕。",
      "万里人同，婵娟可语，胜似征鸿翼。鹤阴能和，旧时游处双笛。"
    ]
  },
  {
    "id": "adcfe4db1a9c2c83a088731dcd6a45da",
    "title": "蝶恋花 · 九日登高不果，饮泰丰楼作",
    "authorName": "姚华",
    "authorId": "adcfe4db1a9c2c83d1457b72d1457b72",
    "dynasty": "清",
    "content": [
      "气霁澄空霜日吐。堕碧凋黄，犹压重重树。菊绽初花疏可数。层楼十九无风雨。",
      "薄酿刍成陶令黍。无计偷闲，俊赏空延伫。入市一杯双蟹股。黄昏灯火城南谱。"
    ]
  },
  {
    "id": "adcfe4db1a9c2c83e017fe30d7f39fa5",
    "title": "东风第一枝 · 壬戌十二月二十日立癸亥春，和梅溪韵",
    "authorName": "姚华",
    "authorId": "adcfe4db1a9c2c83d1457b72d1457b72",
    "dynasty": "清",
    "content": [
      "接福催题，行台列戏，岁时能记乡土。旧游无梦寻踪，暇日有松闭户。葭灰竹管，是静里知窥春处。更底事词笔干卿，看取水痕烟缕。",
      "寒日短烛迎俊句。清夜永酒浇孤绪。岁朝十日催人，笛月几番问侣。江南花早，渐次第明年听雨。正好鸟唤起春来，切莫又呼春去。"
    ]
  },
  {
    "id": "adcfe4db1a9c2c83344ab7bd028c1c23",
    "title": "西江月 · 解嘲",
    "authorName": "姚华",
    "authorId": "adcfe4db1a9c2c83d1457b72d1457b72",
    "dynasty": "清",
    "content": [
      "棐几学山裁画，疏镫课茗敲诗。百年有限几闲时。闹里直堪一睡。",
      "皮骨任人牛马，影形容我埙篪。西风吹老鬓边丝。知否免爰尚寐。"
    ]
  },
  {
    "id": "adcfe4db1a9c2c83344ab7bdc96851bd",
    "title": "西江月 · 解嘲",
    "authorName": "姚华",
    "authorId": "adcfe4db1a9c2c83d1457b72d1457b72",
    "dynasty": "清",
    "content": [
      "人海百忙着懒，林栖一病支穷。药炉茶灶耐从容。寒月压帘影重。",
      "山水游成宗炳，韭华帖美杨风。笛边梅讯迟春红。腊鼓迎人催送。"
    ]
  },
  {
    "id": "adcfe4db1a9c2c83344ab7bd10a19f3a",
    "title": "西江月 · 解嘲",
    "authorName": "姚华",
    "authorId": "adcfe4db1a9c2c83d1457b72d1457b72",
    "dynasty": "清",
    "content": [
      "雪后苔枝缀玉，春前铁萼簪红。湖云冻坼水西东。千里月来催梦。",
      "邻老心情未艾，如花眉寿堪同。消寒图上候东风。长笛一声初弄。"
    ]
  },
  {
    "id": "adcfe4db1a9c2c83344ab7bdc4a38d49",
    "title": "西江月 · 解嘲",
    "authorName": "姚华",
    "authorId": "adcfe4db1a9c2c83d1457b72d1457b72",
    "dynasty": "清",
    "content": [
      "腊鼓迎年粥暖，梅窗送酒春浮。敬通不仕已童头。渐渐孺人白首。",
      "四十七年去梦，六千余里归舟。他乡似故易勾留。寿复榜成人寿。"
    ]
  },
  {
    "id": "adcfe4db1a9c2c8381dc3c7bf1fefeaf",
    "title": "蝶恋花 · 双凤院和师曾韵",
    "authorName": "姚华",
    "authorId": "adcfe4db1a9c2c83d1457b72d1457b72",
    "dynasty": "清",
    "content": [
      "对镜山鸡羞舞凤。乍见无悰，黛罨横波冻。一晌迷离身似梦。分明步屧人双鞚。",
      "名姓何心教倚重。欲护倾城，便与东风送。翡翠寒偎衾影并。鸳鸯绣看金针缝。"
    ]
  },
  {
    "id": "adcfe4db1a9c2c83b1c717cc09bb8b4f",
    "title": "西江月 · 布袋和尚",
    "authorName": "姚华",
    "authorId": "adcfe4db1a9c2c83d1457b72d1457b72",
    "dynasty": "清",
    "content": [
      "欲识禅宗隐语，本然空有难该。森森万象甚安排。一担何如一袋。",
      "迷处庸人多事，觉时老子无怀。曾闻妙解转诙谐。放下还他自在。"
    ]
  },
  {
    "id": "adcfe4db1a9c2c83b1c717cc24e1e9f6",
    "title": "西江月 · 布袋和尚",
    "authorName": "姚华",
    "authorId": "adcfe4db1a9c2c83d1457b72d1457b72",
    "dynasty": "清",
    "content": [
      "梦转诗情似旧，朝来岁景生新。梅花不睡笑迎人。倚镜先妆照鬓。",
      "竹叶沉沉压盏，松枝鬣鬣当门。春煎试浴五香温。不数金摇玉晕。"
    ]
  },
  {
    "id": "adcfe4db1a9c2c8354330956aba6a0de",
    "title": "并蒂芙蓉本意，赠玉霜",
    "authorName": "姚华",
    "authorId": "adcfe4db1a9c2c83d1457b72d1457b72",
    "dynasty": "清",
    "content": [
      "玉暖霜红，正锦江浪稳，双华开处。无意斗婵娟，任蟾影偷顾。凌波看如洛水，素手相携夜来步。魏王丽赋。信风清、佩解甄妃应慕。",
      "词中尚谙本事，又嘉莲比瑞，同赓韶■。冷艳耐秋长，胜桃李千数。云屏绣边倚醉，粉洽脂融微薰度。灺对语。是花枝也将人妒。"
    ]
  },
  {
    "id": "adcfe4db1a9c2c838addcf8cdd82a1dd",
    "title": "南乡子 · 题双帆画扇",
    "authorName": "姚华",
    "authorId": "adcfe4db1a9c2c83d1457b72d1457b72",
    "dynasty": "清",
    "content": [
      "挂壁一双松。百甲苍髯道是龙。俯瞰沧波将化去，山翁。留在云屏画幛中。",
      "高卧养春慵。世事何心不碍蓬。亦有谢公舟与楫，无功。任尔扬帆鼓浪风。"
    ]
  },
  {
    "id": "adcfe4db1a9c2c838addcf8cda6d6636",
    "title": "南乡子 · 题双帆画扇",
    "authorName": "姚华",
    "authorId": "adcfe4db1a9c2c83d1457b72d1457b72",
    "dynasty": "清",
    "content": [
      "来去甚行踪。身似舟孤事事容。日夜烟波何处了，渠侬。且趁时来一晌风。",
      "时节太匆匆。反覆春秋燕又鸿。不信临江亭上望，香枫。霜在青林叶上红。"
    ]
  },
  {
    "id": "adcfe4db1a9c2c838addcf8c64369240",
    "title": "南乡子 · 题双帆画扇",
    "authorName": "姚华",
    "authorId": "adcfe4db1a9c2c83d1457b72d1457b72",
    "dynasty": "清",
    "content": [
      "天远水波宽。长记征帆去未还。愁欲深时无可倚，阑干。红在蕉阴放月间。",
      "花气袭轻纨。扇子相将似玉寒。泪不分明疑是露，偷弹。胆怯防人背后看。"
    ]
  },
  {
    "id": "adcfe4db1a9c2c8398243e35e93a0ded",
    "title": "鹧鸪天 · 山水画扇自题",
    "authorName": "姚华",
    "authorId": "adcfe4db1a9c2c83d1457b72d1457b72",
    "dynasty": "清",
    "content": [
      "早觉西风岱顶归。年来梦迹尚依稀。群峰贴地云如海，一碧黏天玉作围。",
      "心能写，意多违。岩岩气象是还非。且将画本凭裁剪，试与神工论化机。"
    ]
  },
  {
    "id": "adcfe4db1a9c2c8323ba32b5042c5353",
    "title": "菩萨蛮 · 一居一行画扇",
    "authorName": "姚华",
    "authorId": "adcfe4db1a9c2c83d1457b72d1457b72",
    "dynasty": "清",
    "content": [
      "万杉如插森森玉。幽人更结临溪屋。水色漾山光。日从闲处长。",
      "山光连暮霭。一笠斜阳外。小驻问初程。隔山长短亭。"
    ]
  },
  {
    "id": "adcfe4db1a9c2c83c1fa07bcef33a45a",
    "title": "浣溪沙 · 和释戡",
    "authorName": "姚华",
    "authorId": "adcfe4db1a9c2c83d1457b72d1457b72",
    "dynasty": "清",
    "content": [
      "贮甲成胸十万坚。藏经作腹昼常眠。妙来诗句更通禅。",
      "眼入穷途仍阮白，文能覆瓿已杨玄。戟郎似圣步兵贤。"
    ]
  },
  {
    "id": "adcfe4db1a9c2c834e7d5bb9dc616327",
    "title": "齐天乐 · 端午和逃禅韵，亦见片王",
    "authorName": "姚华",
    "authorId": "adcfe4db1a9c2c83d1457b72d1457b72",
    "dynasty": "清",
    "content": [
      "轻絺点汗霏香雨。榴阴嫩蟾初五。罢澡煎兰，余蒸解粽，犹为湘魂凄楚。调初缮虎。甚续命丝长，五花披缕。浅醉能狂，老怀依旧几重午。",
      "年来人事尽改，尽逢时念往，雨今云古。佩荐囊香，风零笥扇，独耐回肠裁句。微闻曲度。怕笛怨家遥，落梅吹处。待忏烦襟，暮来敲寺鼓。"
    ]
  },
  {
    "id": "adcfe4db1a9c2c830e5c61b625426081",
    "title": "虞美人 · 山茶腊梅",
    "authorName": "姚华",
    "authorId": "adcfe4db1a9c2c83d1457b72d1457b72",
    "dynasty": "清",
    "content": [
      "燕姬不解花名字。怪得繁香腻。为底逢梅是腊花。又是将花作叶错呼茶。",
      "妆台窥镜黄偎额。映颊教双赤。冰窗雪夜最相宜。不为苏黄诗句几人知。"
    ]
  },
  {
    "id": "adcfe4db1a9c2c83f17dacea9f14375a",
    "title": "浣溪沙 · 和清真韵",
    "authorName": "姚华",
    "authorId": "adcfe4db1a9c2c83d1457b72d1457b72",
    "dynasty": "清",
    "content": [
      "恬碧娇红闹远香。深更襟袂水风凉。桐阴竹影欲秋光。",
      "罢听蝉吟要月露，未妨鸥睡梦池塘。欲成诗句自商量。"
    ]
  },
  {
    "id": "adcfe4db1a9c2c83f17dacea404a5d2d",
    "title": "浣溪沙 · 和清真韵",
    "authorName": "姚华",
    "authorId": "adcfe4db1a9c2c83d1457b72d1457b72",
    "dynasty": "清",
    "content": [
      "登山临水赋初成。不辞强醉酒杯倾。浮生客梦短长亭。",
      "枰里江山谁胜势，劫余鸡犬自相惊。眼前风物异阴晴。"
    ]
  },
  {
    "id": "adcfe4db1a9c2c83f17dacea01eea7a9",
    "title": "浣溪沙 · 和清真韵",
    "authorName": "姚华",
    "authorId": "adcfe4db1a9c2c83d1457b72d1457b72",
    "dynasty": "清",
    "content": [
      "帆影乘风叶叶飞。明漪入画漾清晖。一航游倦赋将归。",
      "衣上水痕侵欲透，眼前烟意澹成微。江南木末晚秋时。"
    ]
  },
  {
    "id": "adcfe4db1a9c2c839a09f768650897f0",
    "title": "解连环 · 题师曾画石帚词册子和清真韵",
    "authorName": "姚华",
    "authorId": "adcfe4db1a9c2c83d1457b72d1457b72",
    "dynasty": "清",
    "content": [
      "素豪曾托。湘冥情弄笔，古思绵藐。问画里、何许江南，尽烟送暝寒，黛舒春薄。石帚重来，画能语、慰人离索。等残山剩水，甚处买园，理料花药。",
      "予怀喻君未若。又波鲸舍鵩，清徵酸角。漫说词客凄凉，只天水无情，梦也荒却。怨墨相思，怎寄语、灯前红萼。正春来、忆人念往，泪痕暗落。"
    ]
  },
  {
    "id": "adcfe4db1a9c2c838d41f387b835d721",
    "title": "西江月",
    "authorName": "姚华",
    "authorId": "adcfe4db1a9c2c83d1457b72d1457b72",
    "dynasty": "清",
    "content": [
      "雁过霜寒有信，秋归红叶无言。苔纹似绣绿生根。鸟篆汀沙成印。",
      "逗镜遥山照鬓，来帆野水添云。归舟不叩剡溪门。是否山阴兴尽。"
    ]
  },
  {
    "id": "adcfe4db1a9c2c838d41f38727b5a239",
    "title": "西江月",
    "authorName": "姚华",
    "authorId": "adcfe4db1a9c2c83d1457b72d1457b72",
    "dynasty": "清",
    "content": [
      "挂壁青松四照，撑天翠巘双鬟。霜中木叶色斑斓。做弄金天璀璨。",
      "望里山房远近，柴门镇日常关。著书虽好费钱刊。不似闲吟散诞。"
    ]
  },
  {
    "id": "adcfe4db1a9c2c83291e6a7378a977be",
    "title": "卜算子 · 前题和竹屋韵",
    "authorName": "姚华",
    "authorId": "adcfe4db1a9c2c83d1457b72d1457b72",
    "dynasty": "清",
    "content": [
      "坐看夕阳红，没入层波去。江上行舟不肯停，无计留人住。",
      "底事问春程，又听清明雨。那管高楼独倚人，怨杀黄昏句。"
    ]
  },
  {
    "id": "adcfe4db1a9c2c8393acb74998b1386f",
    "title": "谒金门 · 前题和竹斋韵",
    "authorName": "姚华",
    "authorId": "adcfe4db1a9c2c83d1457b72d1457b72",
    "dynasty": "清",
    "content": [
      "烟共雨。寂寞山无数。人在富春江上住。客星呼已误。",
      "未了酒怀吟绪。棹入沧波深处。春水满江天上去。一帆风更许。"
    ]
  },
  {
    "id": "adcfe4db1a9c2c83a4d85d4dd40a4e32",
    "title": "清平乐 · 前题和散华庵韵",
    "authorName": "姚华",
    "authorId": "adcfe4db1a9c2c83d1457b72d1457b72",
    "dynasty": "清",
    "content": [
      "板桥前去。记是经行处。叶上霜新红一树。惜取秋光小住。",
      "老来冷落诗肠。生疏水色山光。杖屐无须检点，高斋一榻疏狂。"
    ]
  },
  {
    "id": "adcfe4db1a9c2c83e46ebf7e34994caa",
    "title": "愁倚阑前题和金谷遗音韵",
    "authorName": "姚华",
    "authorId": "adcfe4db1a9c2c83d1457b72d1457b72",
    "dynasty": "清",
    "content": [
      "嫌梦短，问途长。不堪量。更道山多随路转，历炎凉。",
      "云里初放残阳。马蹄破，又早昏黄。路尽更疑无去处，有羊肠。"
    ]
  },
  {
    "id": "adcfe4db1a9c2c837a6fcd83658f22c6",
    "title": "太常引 · 前题和东浦韵",
    "authorName": "姚华",
    "authorId": "adcfe4db1a9c2c83d1457b72d1457b72",
    "dynasty": "清",
    "content": [
      "烟中篱落水中天。人宛在，屋如船。午梦度前川。又却似花边水边。",
      "此间佳趣闹红恬。碧潇洒，更延年。诗意与谁传。好唤起纱鸥对眠。"
    ]
  },
  {
    "id": "adcfe4db1a9c2c83dd5bfd8a37e2b122",
    "title": "菩萨鬘前题和后山韵",
    "authorName": "姚华",
    "authorId": "adcfe4db1a9c2c83d1457b72d1457b72",
    "dynasty": "清",
    "content": [
      "青骢去尽斜阳道。斜阳更恋青骢好。若问去时情。迢迢不可名。",
      "平林看不尽。啼鸟时堪听。谁与辨西东。苔痕烟影中。"
    ]
  },
  {
    "id": "adcfe4db1a9c2c8353a5efa2a804fa2c",
    "title": "好事近 · 前题和蒲江韵",
    "authorName": "姚华",
    "authorId": "adcfe4db1a9c2c83d1457b72d1457b72",
    "dynasty": "清",
    "content": [
      "寒雨夜连江，千柳揉烟如织。浪打孤舟难系，更秋来风力。",
      "几多心事漫推篷，相守一灯碧。待得朝光小霁，语洲便鸂鶒。"
    ]
  },
  {
    "id": "adcfe4db1a9c2c834c0f6f4b7b50e30e",
    "title": "临江仙 · 前题和无住韵",
    "authorName": "姚华",
    "authorId": "adcfe4db1a9c2c83d1457b72d1457b72",
    "dynasty": "清",
    "content": [
      "记得秦淮歌舞日，万家同赏秋英。无端胡马变江声。繁华成底事，空见月孤明。",
      "世事兴衰今更古，疾光如电奚惊。新来两鬓斗霜晴。一帆来又去，独自听寒更。"
    ]
  },
  {
    "id": "adcfe4db1a9c2c83b57578e0e7fef0fb",
    "title": "南歌子 · 前题和友古韵",
    "authorName": "姚华",
    "authorId": "adcfe4db1a9c2c83d1457b72d1457b72",
    "dynasty": "清",
    "content": [
      "细浪鳞生碧，余霞雁带红。宵来明月晓来风。都与澹烟疏柳趁秋浓。",
      "水远微闻笛，山深暗度钟。危栏望断起重重。山驿水邮长短一般同。"
    ]
  },
  {
    "id": "adcfe4db1a9c2c83ccfb39b86840a56d",
    "title": "点绛唇 · 前题和海野韵",
    "authorName": "姚华",
    "authorId": "adcfe4db1a9c2c83d1457b72d1457b72",
    "dynasty": "清",
    "content": [
      "乡国牵情，草堂人老吟清昼。放梅舒柳。墙外寒山瘦。",
      "孤赏难酬，冷落阳春奏。中年后。斛愁余斗。分付花前酒。"
    ]
  },
  {
    "id": "adcfe4db1a9c2c83a60d925938b53dc3",
    "title": "青玉案 · 前题和芸窗韵",
    "authorName": "姚华",
    "authorId": "adcfe4db1a9c2c83d1457b72d1457b72",
    "dynasty": "清",
    "content": [
      "残星落月溪边树。叶上霜红秋处处。破晓风来吹堕去。散如花谢，聚如萍化，不辨渔樵路。",
      "舟人认作桃花误。望里仙源渺何许。一叶中流掀更舞。鹭零鸥乱，水云无际，寂寞寒塘暮。"
    ]
  },
  {
    "id": "adcfe4db1a9c2c83b80c2395b6cf8108",
    "title": "定风波 · 令前题和竹坡韵",
    "authorName": "姚华",
    "authorId": "adcfe4db1a9c2c83d1457b72d1457b72",
    "dynasty": "清",
    "content": [
      "秋尽荒汀荻苇乾。夕阳翻浪远天寒。布帆无数，人在暮云边。",
      "舟去益知乡国迥，棹回空有信音还。高楼望尽，眉锁翠娟娟。"
    ]
  },
  {
    "id": "adcfe4db1a9c2c836fbf4e561bab7564",
    "title": "卜算子 · 上九画红白山茶寿伯英同年母李七十",
    "authorName": "姚华",
    "authorId": "adcfe4db1a9c2c83d1457b72d1457b72",
    "dynasty": "清",
    "content": [
      "绛帐古稀春，良夜镫初试。人与天公并日生，犹记蟠根地。",
      "彩笔正如花，恰称斑衣戏。玉茗丹砂色浅深，并作蓬莱醉。"
    ]
  },
  {
    "id": "adcfe4db1a9c2c8354ce7d3de78075f2",
    "title": "清平乐 · 兰州先生遗墨万树梅花一湾水，湖山佳出是吾家画卷，为叔通题，和徐仲可韵",
    "authorName": "姚华",
    "authorId": "adcfe4db1a9c2c83d1457b72d1457b72",
    "dynasty": "清",
    "content": [
      "江城住处。风里香成土。归去湖山家在否。红萼雪簪催暮。",
      "茭芦一棹春湾。忘年今日船还。千树暮门未识，展图余雪方阑。"
    ]
  },
  {
    "id": "adcfe4db1a9c2c838a3f09a707a6c6cc",
    "title": "清平乐 · 题平芜晚景轴，赠杨铭修同年",
    "authorName": "姚华",
    "authorId": "adcfe4db1a9c2c83d1457b72d1457b72",
    "dynasty": "清",
    "content": [
      "马蹄难驻。迢遰平芜去。愁到夕阳红尽处。山外一鞭摇暮。",
      "凄烟返顾苍茫。它乡转更思乡。家在画图天远，夜来山寺钟忙。"
    ]
  },
  {
    "id": "adcfe4db1a9c2c83028b45d3671e0f85",
    "title": "丑奴儿去年写山楼情话扇，曾和清真。今写其后为山阁寒琴，仍前韵，更书此词",
    "authorName": "姚华",
    "authorId": "adcfe4db1a9c2c83d1457b72d1457b72",
    "dynasty": "清",
    "content": [
      "秋风如梦词心在，一度星霜。又到梅黄。雨后山眉各竞妆。",
      "翻将扇底供闲笔，水泛萍香。一角林塘。小隐嫌人话首阳。"
    ]
  },
  {
    "id": "adcfe4db1a9c2c833042d07789ee706a",
    "title": "朝中措 · 月季，黄绯二色",
    "authorName": "姚华",
    "authorId": "adcfe4db1a9c2c83d1457b72d1457b72",
    "dynasty": "清",
    "content": [
      "每逢月夕数花辰。杯酒袭芳尘。过尽东风不管，随时占得清芬。",
      "额黄涂蜡，颜红晕玉，望里如人。见惯东家娇小，墙头不待窥邻。"
    ]
  },
  {
    "id": "adcfe4db1a9c2c833042d077cc66b7df",
    "title": "朝中措 · 月季，黄绯二色",
    "authorName": "姚华",
    "authorId": "adcfe4db1a9c2c83d1457b72d1457b72",
    "dynasty": "清",
    "content": [
      "谁将败绿障深红。生怕晚来风。画里无防雪里，丹砂炼火春融。",
      "槐堂事往，朱零黑剩，梦冷诗慵。不得替人怎去，一篇孤负纱笼。"
    ]
  },
  {
    "id": "adcfe4db1a9c2c831429aa049f6e6114",
    "title": "忆旧游 · 重九题师曾芝兰便面遗墨，为悟园赋",
    "authorName": "姚华",
    "authorId": "adcfe4db1a9c2c83d1457b72d1457b72",
    "dynasty": "清",
    "content": [
      "问槐堂月色，静里苔凝，秋院封烟。甚意都销尽，只风痕扇影，到眼堪怜。画中时见，犹想调笔写春妍。怎托思芝兰。随人转徙，未了因缘。",
      "年年。枉想忆，有几许游尘，茶后镫前。趁绿窗余沈，便云枝如素，风叶能颠。岂知撒手成梦，遗迹世争传。又字罢题糕，孤镫感旧同夜禅。"
    ]
  },
  {
    "id": "adcfe4db1a9c2c83a9df6c945794e195",
    "title": "柳梢青 · 贵筑南郭小景",
    "authorName": "姚华",
    "authorId": "adcfe4db1a9c2c83d1457b72d1457b72",
    "dynasty": "清",
    "content": [
      "浅水妆梅，疏烟做柳，腊后春初。负郭人家，黄昏灯火，画也难如。",
      "故乡何处吾庐。莫问讯兵残燹余。倚醉阑干，偎吟楼阁，梦也都无。"
    ]
  },
  {
    "id": "adcfe4db1a9c2c8345a1488a7f9cf6ae",
    "title": "水龙吟 · 印昆以师曾拟香光仿北苑渴笔山水纨扇遗墨徵题，是癸丑冬间作，十年师曾始来京师，为赋二阕",
    "authorName": "姚华",
    "authorId": "adcfe4db1a9c2c83d1457b72d1457b72",
    "dynasty": "清",
    "content": [
      "可怜团扇家家，家珍并数君知否。京尘梦迹，十年堪记，来时癸丑。三绝成名，万回经眼，几人低首。更萧斋一本，师门再叹，比灵运，人都后。",
      "何处江山如此，尽迷离乍无还有。烟中渴墨，雨中枯管，任人妍丑。千叠愁心，许多绵渺，只容皴皱。似图中诉我，萦思旧事，又经重九。"
    ]
  },
  {
    "id": "adcfe4db1a9c2c8345a1488a0dc8124b",
    "title": "水龙吟 · 印昆以师曾拟香光仿北苑渴笔山水纨扇遗墨徵题，是癸丑冬间作，十年师曾始来京师，为赋二阕",
    "authorName": "姚华",
    "authorId": "adcfe4db1a9c2c83d1457b72d1457b72",
    "dynasty": "清",
    "content": [
      "霸才能几如君，不堪名下容谁某。深情陶冶，诗如鲁直，词如石帚。书亦犹人，画都余事，妙来常有。纵杨云善拟，玄文尚在，问何许，落窠臼。",
      "试数董家山里，一程程祗争先后。相看一脉，未嫌千里，怎成孤负。不信裁缝，虎贲能似，已憎多口。叹名存迹往，思量此事，只堪陈朽。"
    ]
  },
  {
    "id": "adcfe4db1a9c2c83cf04ff72d9e2987b",
    "title": "洞仙歌 · 寿张翁八十",
    "authorName": "姚华",
    "authorId": "adcfe4db1a9c2c83d1457b72d1457b72",
    "dynasty": "清",
    "content": [
      "公真鹤也，旧住蓬莱岛。八十年来度昏晓。数看花次第，去水波澜凭较量，怎敌壶中天小。",
      "仙槎今尚在，泛月归来，若此洪崖正年少。念人间似海，几度扬尘，尘起处，只有灵源难到。",
      "更天假恩波，渭河宽，奈未了。鹰扬一竿仍钓。"
    ]
  },
  {
    "id": "adcfe4db1a9c2c83339d339a60315b55",
    "title": "菩萨蛮 · 食蟹腹疾，九日不出，作画以代登高",
    "authorName": "姚华",
    "authorId": "adcfe4db1a9c2c83d1457b72d1457b72",
    "dynasty": "清",
    "content": [
      "江螯累我重阳病。登临画里成秋兴。落木半山亭。老松寒更青。",
      "远波风过后。坐见双帆陡。吹鬓转飘萧。客心庄与骚。"
    ]
  },
  {
    "id": "adcfe4db1a9c2c83339d339a130f8f57",
    "title": "菩萨蛮 · 食蟹腹疾，九日不出，作画以代登高",
    "authorName": "姚华",
    "authorId": "adcfe4db1a9c2c83d1457b72d1457b72",
    "dynasty": "清",
    "content": [
      "雨晴林壑明生翠。郊光野色迎人媚。落日写苍颜。远衔山外山。",
      "人家云里住。没个人来去。此地隔红尘。只容身外身。"
    ]
  },
  {
    "id": "adcfe4db1a9c2c83c4deaeabb4dac1e1",
    "title": "菩萨鬘代内人答寿词自述",
    "authorName": "姚华",
    "authorId": "adcfe4db1a9c2c83d1457b72d1457b72",
    "dynasty": "清",
    "content": [
      "雕盘堆果儿时事。老来一一教人记。检点鬓边丝。今朝梳洗迟。",
      "晓寒偎酒暖。红似梅梢浅。舒展案边眉。慰君歌五噫。"
    ]
  },
  {
    "id": "adcfe4db1a9c2c83d127edcf3ae76d70",
    "title": "点绛唇 · 梅",
    "authorName": "姚华",
    "authorId": "adcfe4db1a9c2c83d1457b72d1457b72",
    "dynasty": "清",
    "content": [
      "北地无梅，岁寒谁慰看花眼。盆中一剪。且与倾杯盏。",
      "若到江南，树树雕琼碝。香风转。水明沙浅。日暮诗人蹇。"
    ]
  },
  {
    "id": "adcfe4db1a9c2c83108fc3d26c1e86d4",
    "title": "浣溪沙 · 腊月六日寿内五十，明日新历明年元辰",
    "authorName": "姚华",
    "authorId": "adcfe4db1a9c2c83d1457b72d1457b72",
    "dynasty": "清",
    "content": [
      "喜见诸男进一瓯。闺中五十已平头。今朝有酒不须愁。",
      "劫后沧波清更浅，腊前绿萼雪初稠。明年明日更添筹。"
    ]
  },
  {
    "id": "adcfe4db1a9c2c83108fc3d2487766eb",
    "title": "浣溪沙 · 腊月六日寿内五十，明日新历明年元辰",
    "authorName": "姚华",
    "authorId": "adcfe4db1a9c2c83d1457b72d1457b72",
    "dynasty": "清",
    "content": [
      "第一枝头见早春。明年子作玉厨珍。喜神今日最精神。",
      "更是新正兼旧腊，元辰竞道值生辰。妇随姑后自相循。"
    ]
  },
  {
    "id": "adcfe4db1a9c2c835a3725fbe307e6de",
    "title": "少年游 · 乙丑仲春题雁来红扇，一名老少年",
    "authorName": "姚华",
    "authorId": "adcfe4db1a9c2c83d1457b72d1457b72",
    "dynasty": "清",
    "content": [
      "老来渐解趁时宜。着意买胭脂。到眼新红，回头惨绿，一样少年时。",
      "为是非花能耐久，霜径夕阳迟。去燕光阴，壮秋颜色，画里倩春知。"
    ]
  },
  {
    "id": "adcfe4db1a9c2c83d72ff81d5248acbb",
    "title": "西江月 · 竹坞来琴秋景巨幅",
    "authorName": "姚华",
    "authorId": "adcfe4db1a9c2c83d1457b72d1457b72",
    "dynasty": "清",
    "content": [
      "花外酒边琢句，山中竹里为家。野烟催暝夕阳斜。隔水松情自写。",
      "有客囊琴相过，不须命驾乘槎。长安落叶乱交加。早是西风来也。"
    ]
  },
  {
    "id": "adcfe4db1a9c2c839b02ba6d6a471f88",
    "title": "菩萨蛮",
    "authorName": "姚华",
    "authorId": "adcfe4db1a9c2c83d1457b72d1457b72",
    "dynasty": "清",
    "content": [
      "西风一夜霜团屋。丹枫界破寒筠绿。蛩语替幽心。教成秋士吟。",
      "流光如羽迅。看看玄鬓。斜日转长松。僧房又晚钟。"
    ]
  },
  {
    "id": "adcfe4db1a9c2c83cd9736153858ef98",
    "title": "生查子 · 元夜作柳梢月上图，小满补题，和欧词原韵",
    "authorName": "姚华",
    "authorId": "adcfe4db1a9c2c83d1457b72d1457b72",
    "dynasty": "清",
    "content": [
      "好灯能几宵，圆月同清昼。俊侣试春初，良会消寒后。",
      "无端六一翁，抚事曾怀旧。枉使断肠词，浪语侵红袖。"
    ]
  },
  {
    "id": "adcfe4db1a9c2c837093d1398e5254e0",
    "title": "醉太平",
    "authorName": "姚华",
    "authorId": "adcfe4db1a9c2c83d1457b72d1457b72",
    "dynasty": "清",
    "content": [
      "山亭燕新。江楼梦陈。桃华落处知津。好风光巳辰。",
      "青山笑人。清江蘸春。天边一径入云。有桑榆几村。"
    ]
  },
  {
    "id": "adcfe4db1a9c2c83b7dd97b6409569be",
    "title": "浣溪沙 · 为邵伯絅颖拓造象，因题",
    "authorName": "姚华",
    "authorId": "adcfe4db1a9c2c83d1457b72d1457b72",
    "dynasty": "清",
    "content": [
      "千墨迷离共一躯。聊从笔下见真如。莫将纸本辨枯腴。",
      "醒恋梦情参蝶化，老犹儿态作鸦涂。题成相与一胡卢。"
    ]
  },
  {
    "id": "adcfe4db1a9c2c8361b50d88bc7b4646",
    "title": "一斛珠 · 梅妃，拟梅溪体",
    "authorName": "姚华",
    "authorId": "adcfe4db1a9c2c83d1457b72d1457b72",
    "dynasty": "清",
    "content": [
      "长门尽日残妆坐，懒束慵栉。双眉冷淡春风笔。一斛明珠，争把泪痕匹。",
      "新诗字字声从律，班姬怨后几馨逸。明姿纵是描难出，画苑词场留与后任述。"
    ]
  },
  {
    "id": "adcfe4db1a9c2c839b02ba6d87ffdf9e",
    "title": "菩萨蛮",
    "authorName": "姚华",
    "authorId": "adcfe4db1a9c2c83d1457b72d1457b72",
    "dynasty": "清",
    "content": [
      "连纤细雨槎烟涩。青芜满路春痕湿。节物做清明。饧箫山外声。",
      "坐中吟未足。游兴难拘束。杖履趁闲身。茅亭三两人。"
    ]
  },
  {
    "id": "adcfe4db1a9c2c839b02ba6da87c5d1f",
    "title": "菩萨蛮",
    "authorName": "姚华",
    "authorId": "adcfe4db1a9c2c83d1457b72d1457b72",
    "dynasty": "清",
    "content": [
      "都无密叶藏花朵。蕉阴换了樱桃颗。隔陇麦风吹。暗中栀子肥。",
      "消停风更雨。攀住东君语。诗句黯成书。解吟教点朱。"
    ]
  },
  {
    "id": "adcfe4db1a9c2c83f026a64e147e536e",
    "title": "清平乐 · 大雄山民画任大椿句人行红树村中雨，潮落青山郭外鱼",
    "authorName": "姚华",
    "authorId": "adcfe4db1a9c2c83d1457b72d1457b72",
    "dynasty": "清",
    "content": [
      "霜红树树。指顾临江渡。重阳近也风和雨。疑是杏花村路。",
      "人家几处山城。城外秋江做晴。潮长更须潮落，打鱼人在鸥汀。"
    ]
  },
  {
    "id": "adcfe4db1a9c2c8318db0940fb018b74",
    "title": "南柯子 · 谭瑑情聊园填词图，属为之，并系以词",
    "authorName": "姚华",
    "authorId": "adcfe4db1a9c2c83d1457b72d1457b72",
    "dynasty": "清",
    "content": [
      "落絮黏泥过，闲花惹梦新。几回宁耐脱艰辛。松下竹边吟瘦草堂人。",
      "墨慰金壶泪，笺除玉笥尘。花画中词意政三分。依约二分寒水一分春。"
    ]
  },
  {
    "id": "adcfe4db1a9c2c83d6baf35ca45ce5ff",
    "title": "如梦令 · 山茶腊梅",
    "authorName": "姚华",
    "authorId": "adcfe4db1a9c2c83d1457b72d1457b72",
    "dynasty": "清",
    "content": [
      "宫额沉黄涂就。粉靥宝珠熏透。近水试临妆，不是卷帘人瘦。",
      "春又。春又。石上绿苔寒皱。"
    ]
  },
  {
    "id": "adcfe4db1a9c2c83531662bdf217197b",
    "title": "瑞鹧鸪 · 题朽道人京俗画册十七阕旗下仕女",
    "authorName": "姚华",
    "authorId": "adcfe4db1a9c2c83d1457b72d1457b72",
    "dynasty": "清",
    "content": [
      "犹堪背影认前朝。山下焉支色暗销。弄狗何曾知地厌，生儿不复号天骄。",
      "连镶半臂红衫狭，一字平头翠髻高。最是歌台争学步，程郎华贵尚郎娇。"
    ]
  },
  {
    "id": "adcfe4db1a9c2c8318fc5ceb99748030",
    "title": "虞美人 · 前题糖胡卢",
    "authorName": "姚华",
    "authorId": "adcfe4db1a9c2c83d1457b72d1457b72",
    "dynasty": "清",
    "content": [
      "鄣泥油壁人归去。惆怅春游处。少年犹自傍香车。宝马轻尘烟外一鞭斜。",
      "香饧串串胶生楂。一样沾春价。几多蜜意只微酸。留与郎归小试觑吟边。"
    ]
  },
  {
    "id": "adcfe4db1a9c2c8377c8b9a25c92a75b",
    "title": "菩萨鬘前题针线箱",
    "authorName": "姚华",
    "authorId": "adcfe4db1a9c2c83d1457b72d1457b72",
    "dynasty": "清",
    "content": [
      "高楼日暖耽春绣。红绒却欠鸳鸯脰。无语待商量。何来针线箱。",
      "风来花外引。閜砢声声近。不惜绣停知。因风来处寻。"
    ]
  },
  {
    "id": "adcfe4db1a9c2c8378eca7ea20c0280c",
    "title": "点绛唇 · 前题穷拾人",
    "authorName": "姚华",
    "authorId": "adcfe4db1a9c2c83d1457b72d1457b72",
    "dynasty": "清",
    "content": [
      "破纸生涯，一生费却钱多少。蛀肥鱼饱。赚我头颅老。",
      "尔亦爬搔，竟把微生了。须知道。零笺剩草。中有人间宝。"
    ]
  },
  {
    "id": "adcfe4db1a9c2c83680c2f36230b9978",
    "title": "西江月 · 前题坤书大鼓，京师时语女儿曰坤",
    "authorName": "姚华",
    "authorId": "adcfe4db1a9c2c83d1457b72d1457b72",
    "dynasty": "清",
    "content": [
      "纵是冰弦解语，不如肉处堪思。喉咙鍊就正年时。省得曲中心事。",
      "情到妙来流眄，腔从险际生姿。人人爱听鼓儿词。最数梨花无二。"
    ]
  },
  {
    "id": "adcfe4db1a9c2c83d5f0dce0837bf558",
    "title": "朝中措 · 前题压轿嬷嬷",
    "authorName": "姚华",
    "authorId": "adcfe4db1a9c2c83d1457b72d1457b72",
    "dynasty": "清",
    "content": [
      "抹将脂粉上鸡皮。盛服闹霜姿。迎得阮家新妇，将来有样齐眉。",
      "当年记否，妆成上轿，女伴扶持。如问嫁时心事，至今没个人知。"
    ]
  },
  {
    "id": "adcfe4db1a9c2c8376597896abaef8cf",
    "title": "月下笛 · 前题跑旱船",
    "authorName": "姚华",
    "authorId": "adcfe4db1a9c2c83d1457b72d1457b72",
    "dynasty": "清",
    "content": [
      "似俏仍村，撒娇成野，怎分儿女。春深闹处，夕阳烟外铙鼓。锄犁罢了才涂抹，知甚量歌较舞。教人一笑怜渠，摸拟心事眉语。",
      "平地扁舟泛起，俨身在舟中，烟波如许。西湖西子，朅来波上容与。疾旋捷转腰姿好，谩诋风巫乐土。须妆点，有郑樱声色，也耐延伫。"
    ]
  },
  {
    "id": "adcfe4db1a9c2c8372b58527960c0696",
    "title": "太常引 · 前题菊花担",
    "authorName": "姚华",
    "authorId": "adcfe4db1a9c2c83d1457b72d1457b72",
    "dynasty": "清",
    "content": [
      "泉明采后有遗芳。处处作重阳。蟹紫更花黄。尽朝市朝忙夜忙。",
      "爱花人去，识花人少，洋菊尽梯航。拣尽担头香。问孰是陶家旧妆。"
    ]
  },
  {
    "id": "adcfe4db1a9c2c8331249069d9b1f948",
    "title": "氐州第一前题煤掌包",
    "authorName": "姚华",
    "authorId": "adcfe4db1a9c2c83d1457b72d1457b72",
    "dynasty": "清",
    "content": [
      "千丈淄尘和梦做，影迷离，是甚眉眼。黛里摇唇，烟中着语，镕铁粗成乍刬。说与苏秦，纵金尽无须颜赧。怎不如伊，存身向晦，听人嘲难。",
      "海又扬尘今渐满。最清处蓬莱较浅。爨下余焦，墨边残沥，予亦无长短。几人家堪举火，才兵烬炊烟凄断。头脑冬烘，待君来一寒能暖。"
    ]
  },
  {
    "id": "adcfe4db1a9c2c83256f031529fbc020",
    "title": "阮郎归 · 前题磨刀人",
    "authorName": "姚华",
    "authorId": "adcfe4db1a9c2c83d1457b72d1457b72",
    "dynasty": "清",
    "content": [
      "低头日日寄人檐。倚肩泥水黏。磨砻不厌竞尖纤。及锋今更铦。",
      "升斗计，未须廉。呼声如令严。将军武库耀明蟾。仗伊三寸磏。"
    ]
  },
  {
    "id": "adcfe4db1a9c2c83cd249b2797110e96",
    "title": "蝶恋花 · 前题蜜供担",
    "authorName": "姚华",
    "authorId": "adcfe4db1a9c2c83d1457b72d1457b72",
    "dynasty": "清",
    "content": [
      "渍法何年传御局。一担分来，色色甘香簇。次第春秋红间绿。芳情密意难拘束。",
      "几转街头初驻足。那许游蜂，趁暖相追逐。宿酒未消茶未熟。晶盘盛得刚盈掬。"
    ]
  },
  {
    "id": "adcfe4db1a9c2c831ce125e1d9b6e45c",
    "title": "八声甘州 · 前题冰车",
    "authorName": "姚华",
    "authorId": "adcfe4db1a9c2c83d1457b72d1457b72",
    "dynasty": "清",
    "content": [
      "向幽都，捕得冷风回。结成气崔嵬。斗骄阳如火，神寒骨重，销也难灰。买夏年年有价，过处惹蝇猜。不惜推移力，送与凉来。",
      "便是工同造化，怎抟沙就拙，抟水能堆。喜玲珑唤玉，万石载琼瑰。莫遣零丁，伴恨共深闺。清泪点莓苔。余痕在春前，试认更发窗梅。"
    ]
  },
  {
    "id": "adcfe4db1a9c2c8391a10f33a6df5a03",
    "title": "醉太平 · 前题话匣子",
    "authorName": "姚华",
    "authorId": "adcfe4db1a9c2c83d1457b72d1457b72",
    "dynasty": "清",
    "content": [
      "无声有声。无情有情。几人天上曾闻。赏余音故伶。",
      "疾如搊筝。缓如合笙。曲终江上峰青。正簪红盛名。"
    ]
  },
  {
    "id": "adcfe4db1a9c2c8335df4223e6792414",
    "title": "生查子 · 前题掬粪夫",
    "authorName": "姚华",
    "authorId": "adcfe4db1a9c2c83d1457b72d1457b72",
    "dynasty": "清",
    "content": [
      "早知粱肉余，过独成污秽。三日便思君，起来西园废。",
      "谁知污秽余，产得菁华再。厕上十年心，陇上千夫背。"
    ]
  },
  {
    "id": "adcfe4db1a9c2c83fa86a801feeb190c",
    "title": "如梦令 · 前题山背子",
    "authorName": "姚华",
    "authorId": "adcfe4db1a9c2c83d1457b72d1457b72",
    "dynasty": "清",
    "content": [
      "患尔多才交冓。昨夜析薪初就。当作笠兼蓑，背起蹑云穿溜。",
      "长昼。长昼。挨得夕阳时候。"
    ]
  },
  {
    "id": "adcfe4db1a9c2c835acb66be364d8afc",
    "title": "昭君怨 · 前题二弦师",
    "authorName": "姚华",
    "authorId": "adcfe4db1a9c2c83d1457b72d1457b72",
    "dynasty": "清",
    "content": [
      "截竹安弦甫罢。便许评声论价。身是二弦师。不差池。",
      "憔悴余年炫技。记取龟年姓李。何处落花风。与君逢。"
    ]
  },
  {
    "id": "adcfe4db1a9c2c8369f096eee9f14d83",
    "title": "法驾导引 · 前题丧门鼓",
    "authorName": "姚华",
    "authorId": "adcfe4db1a9c2c83d1457b72d1457b72",
    "dynasty": "清",
    "content": [
      "丧门鼓，丧门鼓，一击一声哀。短梦已随流水去，斜阳空见素车来。",
      "行路几徘徊。"
    ]
  },
  {
    "id": "adcfe4db1a9c2c837db55f234329025f",
    "title": "永遇乐 · 东坡生日题孙雪居笠屐图四声谱坡词，景疏楼作，兼呈六禾、瑑青，并粤东人",
    "authorName": "姚华",
    "authorId": "adcfe4db1a9c2c83d1457b72d1457b72",
    "dynasty": "清",
    "content": [
      "千岁谪乡，后贤同感，今日能记。短景长杯，南云北树，酌先生俱醉。褐裘奚用须眉未老，省识画中高致。怎描摸晴川，退守洒然，遍身幽翠。",
      "尧年仿佛，同生凡几，今古果仙佳事。身世浮沤，风波断梗，羁旅劳生寄。琼楼何处，奎光寒夜，对影暗倾清泪。武陵外，西南远极，道归尚未。"
    ]
  },
  {
    "id": "adcfe4db1a9c2c83ac8a4d39d09446a1",
    "title": "太常引",
    "authorName": "姚华",
    "authorId": "adcfe4db1a9c2c83d1457b72d1457b72",
    "dynasty": "清",
    "content": [
      "芦花深处一茅亭。秋入暮溪冥。寒絮扑荒汀。都做了骚人鬓星。",
      "诗中幽意，画中乡思，烟水似西泠。归雁与谁听。恰醉里羁魂半醒。"
    ]
  },
  {
    "id": "adcfe4db1a9c2c83880edb6658751985",
    "title": "生查子 · 元夜题山水小幅",
    "authorName": "姚华",
    "authorId": "adcfe4db1a9c2c83d1457b72d1457b72",
    "dynasty": "清",
    "content": [
      "盛时灯月宵，处处笙歌美。同作太平人，肩毂交纨绮。",
      "今来人事殊，灯市非前比。寂寞月空明，没入江村里。"
    ]
  },
  {
    "id": "adcfe4db1a9c2c83a337f8d86faef109",
    "title": "徵招三山簃校碑图，为敷龛谱，石帚",
    "authorName": "姚华",
    "authorId": "adcfe4db1a9c2c83d1457b72d1457b72",
    "dynasty": "清",
    "content": [
      "中郎析字闻𦺅臼，辞成几多辛苦。翠墨影精灵，只沈沈千楮。物缘随好聚。耐寻觅、烛烧茶煮。万事全抛，十行俱下，访来寰宇。",
      "野馆憩诗心，重门闭、毡余瘦烟堪语。眼际石华，应也青藜煜吐。却须词笔谱。检欧剩赵残教补。指图里、一榻寻君，细细量钗股。"
    ]
  },
  {
    "id": "adcfe4db1a9c2c83c40cceaa10181c78",
    "title": "天仙子 · 续题陈师曾京俗画册十七阕夫赶驴",
    "authorName": "姚华",
    "authorId": "adcfe4db1a9c2c83d1457b72d1457b72",
    "dynasty": "清",
    "content": [
      "三十当门称健妇。才了锄犁初日后。挽成燕尾上京来，龟坼手。风蓬首。钗股着花宽似韭。",
      "信是糟糠无好丑。庑下齐眉曾见否。梁鸿也作执鞭人，闲井臼。忙升斗。几日势家呼保母。"
    ]
  },
  {
    "id": "adcfe4db1a9c2c83f93e7ffcdb725415",
    "title": "一落索 · 前题火媒掸帚",
    "authorName": "姚华",
    "authorId": "adcfe4db1a9c2c83d1457b72d1457b72",
    "dynasty": "清",
    "content": [
      "一拂迎人刚可。火媒初裹。身边尘土手中烟，仓猝里，应须我。",
      "去马来牛千个。悭囊谁破。一钱乞与也无多。归未得，人空过。"
    ]
  },
  {
    "id": "adcfe4db1a9c2c83f071f0d4e0210aca",
    "title": "碧桃春前题老西儿",
    "authorName": "姚华",
    "authorId": "adcfe4db1a9c2c83d1457b72d1457b72",
    "dynasty": "清",
    "content": [
      "朝阳甫上露初晞。青郊人早归。朱绳系定手边枝。",
      "羽毛无处飞。寻茗话兢雄雌。一场成与亏。逢人争道老西儿，春风今得时。"
    ]
  },
  {
    "id": "adcfe4db1a9c2c8330e90de4c51066be",
    "title": "双鸂鶒前题泼水夫",
    "authorName": "姚华",
    "authorId": "adcfe4db1a9c2c83d1457b72d1457b72",
    "dynasty": "清",
    "content": [
      "日下香街红软。手里长飘清浅。应是雨师来缓。点滴从伊浇遍。",
      "乍觉风清尘断。又是蹄飞轮辗。隔日午筹初转。劳劳依旧谁管。"
    ]
  },
  {
    "id": "adcfe4db1a9c2c835979637b2102f828",
    "title": "蓦山溪 · 前题算命子",
    "authorName": "姚华",
    "authorId": "adcfe4db1a9c2c83d1457b72d1457b72",
    "dynasty": "清",
    "content": [
      "盲词瞎话，赚尽人间世。万户簇春城，怎生来暗中能记。一篇成相，怅怅未教扶，心自静，耳遍灵，不碍繁华地。",
      "时辰年月，八个生成字。勘了与批评，便如何村人心事。夜来明去，几部腹中书，牌子曲，鼓儿词，又是闲风味。"
    ]
  },
  {
    "id": "adcfe4db1a9c2c83735a58dae97f67d8",
    "title": "霜天晓角 · 前题𥷑篥手",
    "authorName": "姚华",
    "authorId": "adcfe4db1a9c2c83d1457b72d1457b72",
    "dynasty": "清",
    "content": [
      "铙歌甫歇，𥷑篥声声发。又向人家，供应排依仗，做门阀。",
      "断续金鼓列，滥竽听不彻。官样文章，前部总有价。不堪说。"
    ]
  },
  {
    "id": "adcfe4db1a9c2c83e4bed15ce0f46e04",
    "title": "六丑 · 前题橐驼",
    "authorName": "姚华",
    "authorId": "adcfe4db1a9c2c83d1457b72d1457b72",
    "dynasty": "清",
    "content": [
      "遍胡天万里，总阅尽尘飞沙掷。塞鸿未还，春归无片翼。雪际蹄迹。信风吹度，乍青杨柳，间关京国。南来水土多膏泽。背耸双峰，铃喧九陌。庞然更无人惜，恁昂头阔步，情趣疏隔。",
      "遥空沉寂。忆觚棱绀碧，仗队红云底，增太息。蓬瀛尚几仙客。对荆铜泪咽，黯然宸极。风云改、早抛簪帻。凭谁问、委辫膻丛乱后，见伊宫侧。春潮去、夜烱秋汐。照佩环、梦返千年恨，如何载得。"
    ]
  },
  {
    "id": "adcfe4db1a9c2c830a000d45f8e3f6c4",
    "title": "徵招前题慈航车，谱石帚",
    "authorName": "姚华",
    "authorId": "adcfe4db1a9c2c83d1457b72d1457b72",
    "dynasty": "清",
    "content": [
      "墙花结子春无主，时来背人偷堕。弃掷委尘埃，忍罗衣初涴，车声门巷过。便相属、欲言无那。是怨教埋，是羞教掩，是愁教破。",
      "十丈软红深，教情海、波翻意城沙堁。尽度孽缘，无数毡包席裹。叩青冥孰可。只生死与人偏左。愿仙箓、各牒鸳鸯，掌上擎珠颗。"
    ]
  },
  {
    "id": "adcfe4db1a9c2c830407028cf4de17e9",
    "title": "沙塞子 · 前题喇嘛僧",
    "authorName": "姚华",
    "authorId": "adcfe4db1a9c2c83d1457b72d1457b72",
    "dynasty": "清",
    "content": [
      "万里来朝京国，留不去凤城东。听取朝朝经咒海波风。",
      "二百年来潜邸，常见尔故时宫。犹忆春前傩后鬼般雄。"
    ]
  },
  {
    "id": "adcfe4db1a9c2c8348ef39126932e138",
    "title": "少年游 · 前题切糕车",
    "authorName": "姚华",
    "authorId": "adcfe4db1a9c2c83d1457b72d1457b72",
    "dynasty": "清",
    "content": [
      "春黄粉白出晴郊。切玉擅操刀。乳沥初饴，香炊乾枣，风味亚山肴。",
      "堆盘不似膏粱贵，数典记餈糕。岁岁重阳，于今能赋，宋后尽诗豪。"
    ]
  },
  {
    "id": "adcfe4db1a9c2c839df98919d4cfeb46",
    "title": "行香子 · 前题人力车",
    "authorName": "姚华",
    "authorId": "adcfe4db1a9c2c83d1457b72d1457b72",
    "dynasty": "清",
    "content": [
      "大道尘沙。小道枒槎。何如曲径狭斜。千条路熟，两足风挐。",
      "怎聚如鸠，争如骛，怒如蛙。休说乘人，休比浮家。快时应也马蹄差。",
      "微乎虮虱，道亦龙蛇。记李膺门，专诸巷，邵平瓜。"
    ]
  },
  {
    "id": "adcfe4db1a9c2c832e8c2df0477ed70f",
    "title": "好事近 · 前题顶力",
    "authorName": "姚华",
    "authorId": "adcfe4db1a9c2c83d1457b72d1457b72",
    "dynasty": "清",
    "content": [
      "独戴二重天，都是一生衣食。空有满腔豪气，怎发冲冠直。",
      "崭然头角总消磨，斑白少倾侧。兼爱未妨摩顶，道利人如墨。"
    ]
  },
  {
    "id": "adcfe4db1a9c2c8369efd7301acb59d6",
    "title": "相见欢 · 前题烤番薯",
    "authorName": "姚华",
    "authorId": "adcfe4db1a9c2c83d1457b72d1457b72",
    "dynasty": "清",
    "content": [
      "红泥宿火犹温。佐壶飧。芋栗堆边番薯未全贫。",
      "贫耶病。当路事。不堪论。稚子孺人相守耐朝昏。"
    ]
  },
  {
    "id": "adcfe4db1a9c2c838e009b2ea1ee68a3",
    "title": "浣沙溪前题墙有耳",
    "authorName": "姚华",
    "authorId": "adcfe4db1a9c2c83d1457b72d1457b72",
    "dynasty": "清",
    "content": [
      "啼笑犹能感路旁。闲来窃听语偏长。几人身后蔡中郎。",
      "暂许属垣教悦耳，不烦钻穴待逾墙。茶前一样耐思量。"
    ]
  },
  {
    "id": "adcfe4db1a9c2c83e324e7358136d2c0",
    "title": "减字木兰花 · 前题大茶壶",
    "authorName": "姚华",
    "authorId": "adcfe4db1a9c2c83d1457b72d1457b72",
    "dynasty": "清",
    "content": [
      "南茶北酪。牛饮何分杯与勺。为底风移。焙茗熏花处处宜。",
      "一钱能买。闲话街坊春似海。向夜泉香。多半红楼只应忙。"
    ]
  },
  {
    "id": "adcfe4db1a9c2c838d1e117543c5f832",
    "title": "乌夜啼前题执事夫",
    "authorName": "姚华",
    "authorId": "adcfe4db1a9c2c83d1457b72d1457b72",
    "dynasty": "清",
    "content": [
      "官仪为底寒酸。步蹒跚。几劫胡尘犹剩汉衣冠。",
      "执事里。等儒丐。不堪看。仕宦今来君辈笑鲇竿。"
    ]
  },
  {
    "id": "adcfe4db1a9c2c83943c01a68ecb0aa6",
    "title": "玉楼春 · 前题打鼓挑子",
    "authorName": "姚华",
    "authorId": "adcfe4db1a9c2c83d1457b72d1457b72",
    "dynasty": "清",
    "content": [
      "何人运去家初落。恰趁饥来声橐橐。千金不识玉东西，也抵星星钞子薄。",
      "可怜望帝春风魄。泪里闻声声转恧。过时金紫更谁收，又况人间轻玉帛。"
    ]
  },
  {
    "id": "adcfe4db1a9c2c832c6765317d8b1969",
    "title": "南浦 · 春草，和玉田春水韵",
    "authorName": "姚华",
    "authorId": "adcfe4db1a9c2c83d1457b72d1457b72",
    "dynasty": "清",
    "content": [
      "风暖谢池波，做芊绵一篇，柔情催晓。前路碧成丝，平芜尽、山外烟痕如扫。朝光暮影，嫩晴消息欺寒小。曾藉芳茵人去后，暗惹浪吟颠草。",
      "年年寒食清明，寸心萦、恐负慈晖过了。时节杳花初，仍青遍、金勒万屯嘶到。莺歌怨晚，夕阳纡径■帘悄。弥望天涯都是恨，江柳又吹棉少。"
    ]
  },
  {
    "id": "adcfe4db1a9c2c83984ca44797b04f45",
    "title": "西江月 · 病院感兴",
    "authorName": "姚华",
    "authorId": "adcfe4db1a9c2c83d1457b72d1457b72",
    "dynasty": "清",
    "content": [
      "浪迹小园丘壑，浮光矮屋功名。西风落叶正吟成。传遍长安知警。",
      "掔镜先霜秋鬓，微暇未赋闲情。安排废疾待康成。却做文园贫病。"
    ]
  },
  {
    "id": "adcfe4db1a9c2c8382b0a0a6316918bb",
    "title": "菩萨鬘灯光梦影图",
    "authorName": "姚华",
    "authorId": "adcfe4db1a9c2c83d1457b72d1457b72",
    "dynasty": "清",
    "content": [
      "宵来叶上飞胡蝶。兰闺浅睡香痕湿。一霎梦中身。灯前假更真。",
      "晓钟声怎涩。雨促春归急。惆怅送春心。愁人绿渐沉。"
    ]
  },
  {
    "id": "adcfe4db1a9c2c83426635904e3468bc",
    "title": "浪淘沙 · 九月十九日石工约集词社同人为展重阳之会。病不克与，走笔赋呈，不耐苦吟，聊慰猎心耳",
    "authorName": "姚华",
    "authorId": "adcfe4db1a9c2c83d1457b72d1457b72",
    "dynasty": "清",
    "content": [
      "药里袭花香。病里重阳。惊心时节太匆忙。十日霜晴犹有菊，放入词场。",
      "擘蟹泛清觞。好趁清光。几家秀句茱囊。惟有渊明吟止酒，兀坐匡床。"
    ]
  },
  {
    "id": "adcfe4db1a9c2c8303c2dd9d2ae173c2",
    "title": "锁窗寒题山茶江梅画轴",
    "authorName": "姚华",
    "authorId": "adcfe4db1a9c2c83d1457b72d1457b72",
    "dynasty": "清",
    "content": [
      "雪意融春，云情慰月，琐窗幽夜。丹铅炼就，不共凡花开谢。斗松篁新盟岁寒，一双清影吾能写。慰频年记忆，彩毫嗔喜，病来多暇。",
      "相赏倾杯斝。道隐士妻孥，未嫌鹤假。刻玉装砂，好称仙心清野。待东风江水吹晴，色香次第桃李嫁。禁春来俊侣相寻，怕蜂粘蝶惹。"
    ]
  },
  {
    "id": "adcfe4db1a9c2c83804b2f5be0fabe45",
    "title": "三姝媚丙寅八月初五夜预中秋和金梁梦月词韵",
    "authorName": "姚华",
    "authorId": "adcfe4db1a9c2c83d1457b72d1457b72",
    "dynasty": "清",
    "content": [
      "灵樨香暗展。渐盈盈澄晖，未来先盼。细数佳期，倩笋纤私掐，玉笙犹汗。试舞仙霓，似渐觉人间窥见。问讯天边，柯斧初忙，杵霜应倦。",
      "时来商隐谁按。正玉宇知寒，冷风偷换。禁果宫盘，尽殢人前梦，海云遮断。对影山河，歌旧阕金瓯翻怨。病损危阑，待倚孤筇恨短。"
    ]
  },
  {
    "id": "adcfe4db1a9c2c83804b2f5b1c148e62",
    "title": "三姝媚丙寅八月初五夜预中秋和金梁梦月词韵",
    "authorName": "姚华",
    "authorId": "adcfe4db1a9c2c83d1457b72d1457b72",
    "dynasty": "清",
    "content": [
      "风来云骤展。正姮娥妆成，万家同盼。露影弥天，似羽衣肌骨，暗滋珠汗。臼杵身边，记旧日裴航亲见。此夕秋佳，丹桂阴圆，碧梧人倦。",
      "天上年时能按。问羿药初尝，骨凡谁换。碧海青天，料掉头尘世，素心凄断。人喜团圞，争解得霜嫠幽怨。竞把婵娟，共影良宵怕短。"
    ]
  },
  {
    "id": "adcfe4db1a9c2c834e5355d6c6446f1e",
    "title": "蝶恋花 · 丁卯上巳禊集",
    "authorName": "姚华",
    "authorId": "adcfe4db1a9c2c83d1457b72d1457b72",
    "dynasty": "清",
    "content": [
      "年年三月风光好。俊约初三，检点芳尊了。芦根冻解波文小。碧丝惹梦怜燕草。",
      "今年二月悭情昊。寒食清明，隔日催清晓。暖入重三杯泛沼。酡颜转惜寒松老。"
    ]
  },
  {
    "id": "adcfe4db1a9c2c8349e569bdaf4e1351",
    "title": "江城梅花引 · 题陈朽墨戏",
    "authorName": "姚华",
    "authorId": "adcfe4db1a9c2c83d1457b72d1457b72",
    "dynasty": "清",
    "content": [
      "一天杂耍落梅花。是谁家。闹分家。听取声声打灶语，波查。不古不今村样俏，都做尽讽兼嘲雨不差。",
      "不差不差闲嗑牙。貌如花。涂似鸦。画了画了画不了，脸上霜华。壶矢烘堂，墨戏胜清哇。一纸闲抛陈朽去，重拾起，忆前尘，成叹嗟。"
    ]
  },
  {
    "id": "adcfe4db1a9c2c8366d7717af2837142",
    "title": "点绛唇 · 和朱希真韵，题陈孟群画",
    "authorName": "姚华",
    "authorId": "adcfe4db1a9c2c83d1457b72d1457b72",
    "dynasty": "清",
    "content": [
      "竹泪斑斑，洒向闲花草。双薇竞巧。妒煞湘蛾老。",
      "颜色无多，知是驩娱少。嬉仍好。画中杨妹，押印何须倒。"
    ]
  },
  {
    "id": "adcfe4db1a9c2c833ebba1243aeb5a74",
    "title": "减字木兰花 · 七夕咏牵牛花",
    "authorName": "姚华",
    "authorId": "adcfe4db1a9c2c83d1457b72d1457b72",
    "dynasty": "清",
    "content": [
      "银河渐曙。脉脉似曾花欲语。天上人间。占断秋光又一年。",
      "天孙应妒。怪得寻郎无去处。一谪人家。争教羁系幻成花。"
    ]
  },
  {
    "id": "adcfe4db1a9c2c838421c10337f8ca18",
    "title": "鹧鸪天 · 晚香玉菊花双供",
    "authorName": "姚华",
    "authorId": "adcfe4db1a9c2c83d1457b72d1457b72",
    "dynasty": "清",
    "content": [
      "伏卉犹留最后枝。篱边寒蕊已当时。移来并作山斋供，金玉为缘亦是奇。",
      "香未减，露方滋。砂壶茗盌最相宜。秋长林下迟霜信，炎梦依稀似欲回。"
    ]
  },
  {
    "id": "adcfe4db1a9c2c839af2f45d1fbc0d55",
    "title": "鹧鸪天 · 和倬盦韵",
    "authorName": "姚华",
    "authorId": "adcfe4db1a9c2c83d1457b72d1457b72",
    "dynasty": "清",
    "content": [
      "蜀魄凄清梦也愁。林花无赖溷青邱。琴边看鬓人曾妒，不信春风有白头。",
      "怜日暮，黯云游。三分谈笑酒樽收。巴童僰女仍歌舞，零乱夕阳赛武侯。"
    ]
  },
  {
    "id": "adcfe4db1a9c2c839af2f45d20e3de78",
    "title": "鹧鸪天 · 和倬盦韵",
    "authorName": "姚华",
    "authorId": "adcfe4db1a9c2c83d1457b72d1457b72",
    "dynasty": "清",
    "content": [
      "春去春来不可名。潮生潮落打空城。东风一半谁输了，梦里梅花笛未横。",
      "春渐觉，梦频惊。词场重按酒中兵。十分春是梅和雪，才罢南枝一段争。"
    ]
  },
  {
    "id": "adcfe4db1a9c2c839af2f45d4429c14d",
    "title": "鹧鸪天 · 和倬盦韵",
    "authorName": "姚华",
    "authorId": "adcfe4db1a9c2c83d1457b72d1457b72",
    "dynasty": "清",
    "content": [
      "高会轩然水起波。庐山灵秘更巍峨。石淙千丈清秋寂，枫叶一林晚眺多。",
      "和月舞，倚云歌。红情围坐醉陂陀。酒阑灯烬成湘梦，天上疏星欲渡河。"
    ]
  },
  {
    "id": "adcfe4db1a9c2c839af2f45d0e7ca453",
    "title": "鹧鸪天 · 和倬盦韵",
    "authorName": "姚华",
    "authorId": "adcfe4db1a9c2c83d1457b72d1457b72",
    "dynasty": "清",
    "content": [
      "天后灵旗海上词。频年罢赛已堪悲。楼船来去知谁主，绕树饥乌近亦稀。",
      "哀渚雁，悼江蓠。琉璃四照水天围。钱塘潮退秋江老，多少回航唤载归。"
    ]
  },
  {
    "id": "adcfe4db1a9c2c8335ad925097c49cfb",
    "title": "浣溪沙 · 重九因病不出，画登高小景题此",
    "authorName": "姚华",
    "authorId": "adcfe4db1a9c2c83d1457b72d1457b72",
    "dynasty": "清",
    "content": [
      "病里重阳又一年。朝光暮霭画中天。有人似我碧云颠。",
      "北地黄花秋较晚，西风红叶墨争妍。乱时鸡犬更谁怜。"
    ]
  },
  {
    "id": "adcfe4db1a9c2c835df7121925f82ae3",
    "title": "减字木兰花 · 题雁来红，檃栝黄太冲赋",
    "authorName": "姚华",
    "authorId": "adcfe4db1a9c2c83d1457b72d1457b72",
    "dynasty": "清",
    "content": [
      "红鹃啼旦。忽尔霞光教目换。萎{言邑}堪怜。根老无花向取妍。",
      "酸心媚叶。相对吟虫来病蝶。宛转西风。修士声名顿撼中。"
    ]
  },
  {
    "id": "adcfe4db1a9c2c835df71219751f5e88",
    "title": "减字木兰花 · 题雁来红，檃栝黄太冲赋",
    "authorName": "姚华",
    "authorId": "adcfe4db1a9c2c83d1457b72d1457b72",
    "dynasty": "清",
    "content": [
      "天孙独处。未识人间拘绊苦。莫唱郎郎。郎在裁云试锦裳。",
      "暗中迤逗。满地相思南国豆。红泪因风。洒向天河意可通。"
    ]
  },
  {
    "id": "adcfe4db1a9c2c8390dc2c6a26f27e99",
    "title": "齐天乐 · 重阳采胭脂豆汁作雁来红，因赋，和美成韵",
    "authorName": "姚华",
    "authorId": "adcfe4db1a9c2c83d1457b72d1457b72",
    "dynasty": "清",
    "content": [
      "秋风妆尽春红影，争知雁来偏晚。冷月钻篱，斜阳掠地，时节并刀偷剪。柴扉更掩。正寒菊初华，小庭凉簟。好趁醉颜未颓，闲笔注吟卷。",
      "江南红豆任采，似肝胆沥滴，相思无限。老梦留人乡心怯，信情到姿随势转。湖湘路远。藉露橘霜橙，笋苞同荐。又是重阳，茱囊教替敛。"
    ]
  },
  {
    "id": "adcfe4db1a9c2c83a255c6569134aafa",
    "title": "满宫花",
    "authorName": "姚华",
    "authorId": "adcfe4db1a9c2c83d1457b72d1457b72",
    "dynasty": "清",
    "content": [
      "岁翻新，人似旧。一盏聊为君寿。前尘何事上心头，枉负绿杨时候。",
      "梦堪图，丝待绣。强仕年华天富。须吟彻古殿松风。是井水教吹皱。"
    ]
  },
  {
    "id": "adcfe4db1a9c2c83d752db62dad3a699",
    "title": "减字木兰花 · 拟六一留春不住原韵",
    "authorName": "姚华",
    "authorId": "adcfe4db1a9c2c83d1457b72d1457b72",
    "dynasty": "清",
    "content": [
      "春和愁住。春去教愁无去处。来去由春。老却长安更几人。",
      "黄金纵好。争似春宵人一笑。犹是年时。叶底芳樽头上枝。"
    ]
  },
  {
    "id": "adcfe4db1a9c2c838c67f80a2c70fcab",
    "title": "少年游 · 拟屯田参差烟树灞陵桥原韵",
    "authorName": "姚华",
    "authorId": "adcfe4db1a9c2c83d1457b72d1457b72",
    "dynasty": "清",
    "content": [
      "灞陵西去古时桥。烟柳画唐朝。攀条欲尽，问春何许，无复小蛮腰。",
      "苍波袅弄斜阳影，秋色渐寒皋。去也临歧，笛声凄楚，呜咽起双桡。"
    ]
  },
  {
    "id": "adcfe4db1a9c2c8331a0f388cd91c558",
    "title": "武陵春 · 拟小山绿蕙红兰芳信歇原韵",
    "authorName": "姚华",
    "authorId": "adcfe4db1a9c2c83d1457b72d1457b72",
    "dynasty": "清",
    "content": [
      "绕屋吟花清兴发，写叶送寒流。时节重阳风雨秋。端不替花愁。",
      "秋英满路金如散，粱苑旧时游。醉了重簪影压头。香里说中州。"
    ]
  },
  {
    "id": "adcfe4db1a9c2c836d354a75a5b54f4e",
    "title": "海棠春 · 拟淮海流莺窗外啼声巧原韵",
    "authorName": "姚华",
    "authorId": "adcfe4db1a9c2c83d1457b72d1457b72",
    "dynasty": "清",
    "content": [
      "啼莺似学歌喉巧。正睡里、一声听觉。风细绣帘间，押动情丝袅。",
      "阁签几度声催报。意自警、看花趁早。触手玉笙寒，{臨/手}镜酲红少。"
    ]
  },
  {
    "id": "adcfe4db1a9c2c83457f727969951040",
    "title": "天仙子 · 拟子野水调歌声持酒听原韵",
    "authorName": "姚华",
    "authorId": "adcfe4db1a9c2c83d1457b72d1457b72",
    "dynasty": "清",
    "content": [
      "扶醉听歌如未听。借酒消愁难更醒。伤春长是意迷离，嫌晓镜。憎生景。事过灯前成忆省。",
      "卧月沙禽相并暝。池皱星摇波万影。重帘深处不关花，人语定。钟声静。叵耐无情风扫径。"
    ]
  },
  {
    "id": "adcfe4db1a9c2c830c2980c977e68b90",
    "title": "好事近 · 拟东坡湖上雨晴时原韵",
    "authorName": "姚华",
    "authorId": "adcfe4db1a9c2c83d1457b72d1457b72",
    "dynasty": "清",
    "content": [
      "疏柳散凄烟，波澹夕阳明没。湖上晚来秋霁，瞷青山如发。",
      "白蘋风里水生凉，箫声唤明月。醉稳一舟谁画，认颓颜奇兀。"
    ]
  },
  {
    "id": "adcfe4db1a9c2c83d77ecd975aeecab1",
    "title": "感皇恩 · 拟东山兰芷满汀洲原韵",
    "authorName": "姚华",
    "authorId": "adcfe4db1a9c2c83d1457b72d1457b72",
    "dynasty": "清",
    "content": [
      "草色趁晴烟，平堤沙路。望里凌波步。惊顾。眴波何托，暂蹙纤眉如语。履痕兜舞絮。争春渡。",
      "仙洞再来，花迷名数。肠断深深户。开处。午阴绿惨，似做晚天梅雨。落花难说与。黄昏去。"
    ]
  },
  {
    "id": "adcfe4db1a9c2c8378573750e9c4c1ad",
    "title": "醉花阴 · 拟漱玉薄雾浓云愁永昼原韵",
    "authorName": "姚华",
    "authorId": "adcfe4db1a9c2c83d1457b72d1457b72",
    "dynasty": "清",
    "content": [
      "香烬帘间消白昼。门掩金铺兽。清盏荐黄花，连日霜晴，乍冷心先透。",
      "秋风病骨初吟后。似药香沾袖。人意不如花，篱外青山，也到秋来瘦。"
    ]
  },
  {
    "id": "adcfe4db1a9c2c830263be5716b5f6f7",
    "title": "千秋岁 · 题藏山草堂图，为主人寿，六一体",
    "authorName": "姚华",
    "authorId": "adcfe4db1a9c2c83d1457b72d1457b72",
    "dynasty": "清",
    "content": [
      "藏身一壑。预与梅花约。他年待访林逋宅，未成湖上隐，先养山中鹤。趁京国，梅边酒暖呼春酌。",
      "且领清闲乐。待敞公孙阁。归与兴，姑休托。吟事催青鸟，乡梦关红萼。残臂在，为君造墅图林薄。"
    ]
  },
  {
    "id": "adcfe4db1a9c2c83a2d534f66792b04c",
    "title": "减字木兰花",
    "authorName": "姚华",
    "authorId": "adcfe4db1a9c2c83d1457b72d1457b72",
    "dynasty": "清",
    "content": [
      "凉秋又老。剩叶残柯无多少。烟水初寒。人在明明瑟瑟间。",
      "潇湘天渺。入望萧疏余翠筱。江上峰青。水阁黄昏欲上镫。"
    ]
  },
  {
    "id": "adcfe4db1a9c2c83db67a1d622fc636e",
    "title": "谢池春 · 慢岱宗堂前新植梅作苞向坼，冬至赋，用子野缭墙重院韵",
    "authorName": "姚华",
    "authorId": "adcfe4db1a9c2c83d1457b72d1457b72",
    "dynasty": "清",
    "content": [
      "浅寒庭馆，年光晚，无人到。冻雪护犁痕，稚萼凌冬晓。消息春潜觉，料度花非少。有无间看转渺。画凄烟暝，依约成冰照。",
      "阳生琯应含，意似湖边道。为念临风影，生怯巡檐笑。逗梦青禽远，试靥红儿小。初英绽，吟事了。笛边阑槛，暖吹江南调。"
    ]
  },
  {
    "id": "adcfe4db1a9c2c83debbd993012ddc3e",
    "title": "好事近 · 内子生辰，李曾廉自斐岛以画梅见寄，因题",
    "authorName": "姚华",
    "authorId": "adcfe4db1a9c2c83d1457b72d1457b72",
    "dynasty": "清",
    "content": [
      "海外一枝春，犹作西湖寒碧。正及璇闺人，寿接琼花瑶席。",
      "岱堂双树绮窗前，初英试红萼。喜入孟光眉案，舞林家鸣鹤。"
    ]
  },
  {
    "id": "adcfe4db1a9c2c832b4c17fbd092e789",
    "title": "念奴娇 · 用平声叶石林体，题松梅，丁夘小寒，值时宪，戊辰初月",
    "authorName": "姚华",
    "authorId": "adcfe4db1a9c2c83d1457b72d1457b72",
    "dynasty": "清",
    "content": [
      "江山沉寂，正年光初转，又起潜龙。黯黯遥天云欲凝，烟阔涛定无风。忽奋苍髯，掀腾云海，鳞爪或西东。未升先见，待时身寄长松。",
      "身边苔蚀花青，梅妆玉艳，透春色猩红。昼下灵旗仙仗肃，神物夭矫相从。世变沧尘，谷分寒暖，此事作天公。月明深夜，料应来鹤从容。"
    ]
  },
  {
    "id": "adcfe4db1a9c2c833af18bc34ae7d199",
    "title": "汉宫春 · 腊梅，和子野，并谱四声。子野词出梅苑",
    "authorName": "姚华",
    "authorId": "adcfe4db1a9c2c83d1457b72d1457b72",
    "dynasty": "清",
    "content": [
      "香锁纤英。道江梅标格，同谱堪评。丹炉罢炼，数枝融蜡初成。娇黄蘸水做道妆，浅色衣轻。教错见，花参酒，入清芬，欲引朝酲。",
      "遥怜挂磬无声。但情芳意蜜，偷递春程。枯蝉剩叶，二分月浅江城。丁香嫁了，怕暗中雨结愁生。云外影，谁传信，使青禽，翠渺参横。"
    ]
  },
  {
    "id": "adcfe4db1a9c2c83f739dbb66d521946",
    "title": "减字木兰花 · 戊辰元日见畹华所作山茶腊梅",
    "authorName": "姚华",
    "authorId": "adcfe4db1a9c2c83d1457b72d1457b72",
    "dynasty": "清",
    "content": [
      "岱堂深处。一活经年生忆汝。又到梅时。喜见山茶扇底枝。",
      "秀才风味。浅墨轻红都雅致。数点宫黄。脱手如闻露蜜香。"
    ]
  },
  {
    "id": "adcfe4db1a9c2c83f739dbb6a32318fb",
    "title": "减字木兰花 · 戊辰元日见畹华所作山茶腊梅",
    "authorName": "姚华",
    "authorId": "adcfe4db1a9c2c83d1457b72d1457b72",
    "dynasty": "清",
    "content": [
      "当年辕下。神骏无人堪并驾。尔不嘶风。我亦苍颜偃蹇中。",
      "千金有限。何况燕台今已远。一曲虞兮。应似乌骓憎老时。"
    ]
  },
  {
    "id": "adcfe4db1a9c2c8362fbbc4e8d5ca2c8",
    "title": "好事近 · 戊辰元日，题松梅画幅",
    "authorName": "姚华",
    "authorId": "adcfe4db1a9c2c83d1457b72d1457b72",
    "dynasty": "清",
    "content": [
      "鹤梦与谁同，寒到五更尤力。云外斑鳞颓爪，壮辰年风色。",
      "东风底事隔江南，镫前早开得。三径不归菊后，又一春消息。"
    ]
  },
  {
    "id": "adcfe4db1a9c2c83a2d534f68304ed64",
    "title": "减字木兰花",
    "authorName": "姚华",
    "authorId": "adcfe4db1a9c2c83d1457b72d1457b72",
    "dynasty": "清",
    "content": [
      "将梅字柳。旅夜河东初访后。并柳呼梅。玉茗词成杜女怀。",
      "蓬莱曾住。照水枝开春好处。怊怅诗新。梦里风华更惹人。"
    ]
  },
  {
    "id": "adcfe4db1a9c2c832c175cd5ccf073f0",
    "title": "菩萨蛮 · 题春景",
    "authorName": "姚华",
    "authorId": "adcfe4db1a9c2c83d1457b72d1457b72",
    "dynasty": "清",
    "content": [
      "行云不碍青山路。马蹄处处轻如絮。风澹夕阳闲。转头山外山。",
      "绿波春水渡。渡渡喧朝暮。花树远连天。几重烟柳边。"
    ]
  },
  {
    "id": "adcfe4db1a9c2c83b9476ecf14e60792",
    "title": "偷声木兰花 · 洋晚香玉",
    "authorName": "姚华",
    "authorId": "adcfe4db1a9c2c83d1457b72d1457b72",
    "dynasty": "清",
    "content": [
      "残寒约住桃华路。无奈幽窗朝又暮。海客传芳。簇玉纤英亦晚香。",
      "温香徐送回炎梦。和墨融青初解冻。萼染黄轻。爇蜡仙裳照夜晴。"
    ]
  },
  {
    "id": "adcfe4db1a9c2c83c80e4a832bb6c517",
    "title": "减字木兰花 · 香蕉苹果",
    "authorName": "姚华",
    "authorId": "adcfe4db1a9c2c83d1457b72d1457b72",
    "dynasty": "清",
    "content": [
      "志搜赤柰。别样色香宜作绘。褪了绯青。莫较楂梨总解酲。",
      "日南佳实。入赋巴且芳似蜜。双胜相兼。东海书来雪尚函。"
    ]
  },
  {
    "id": "adcfe4db1a9c2c839b02ba6d02a948d3",
    "title": "菩萨蛮",
    "authorName": "姚华",
    "authorId": "adcfe4db1a9c2c83d1457b72d1457b72",
    "dynasty": "清",
    "content": [
      "夕阳浅水喧春渡。晴云抟絮湖边路。风漾柳丝微。人歇待船归。",
      "柴门应未远。彴{彳畧}随溪转。桃李粲新花。似迎人返家。"
    ]
  },
  {
    "id": "adcfe4db1a9c2c831ca976e0b713e680",
    "title": "氐州第一春雁",
    "authorName": "姚华",
    "authorId": "adcfe4db1a9c2c83d1457b72d1457b72",
    "dynasty": "清",
    "content": [
      "晴色江皋，犹滞倦羽，风烟画里春晓。计驿难留，游踪暂系，依约飞书草草。天上行疏，尚次第青云须到。暖入酥泥，沙明霁雪，印融痕爪。",
      "梦阻关河天际杳。甚聊赖断芦枯蓼。蟹稻畦荒，鱼秧水慢，不共鸥饥饱。几番风花信晚，帘前燕重来欲笑。莫更栖迟，渐春分催归社早。"
    ]
  },
  {
    "id": "adcfe4db1a9c2c831e30af146422c75b",
    "title": "玉楼春 · 题夏景扇",
    "authorName": "姚华",
    "authorId": "adcfe4db1a9c2c83d1457b72d1457b72",
    "dynasty": "清",
    "content": [
      "郊原雨过浮清润。风入薰弦催麦信。酒边一榻称单衣，傍午宿妆销面粉。",
      "刬尽新愁生似笋。饭饱村舂糁野菌。清泉烹茗倚斜阳，晚绿明蟾山又隐。"
    ]
  },
  {
    "id": "adcfe4db1a9c2c83c0f600eaafafb621",
    "title": "菩萨蛮 · 陆丹林鼎湖感旧图",
    "authorName": "姚华",
    "authorId": "adcfe4db1a9c2c83d1457b72d1457b72",
    "dynasty": "清",
    "content": [
      "鼎湖莫话龙髯事。情波别贮鲛人泪。清泪溅湖尘。抟作图里人。",
      "圆圆天上月。心事他生说。莫与月论心。月中愁更深。"
    ]
  },
  {
    "id": "adcfe4db1a9c2c838e9ad5a9930a4b96",
    "title": "丑奴儿桃花",
    "authorName": "姚华",
    "authorId": "adcfe4db1a9c2c83d1457b72d1457b72",
    "dynasty": "清",
    "content": [
      "东风着意妆梅后，烟水初明。一树红轻。人面依稀笑口成。",
      "花开怕引渔人棹，仙洞云横。旧梦曾经。恼乱刘郎此际情。"
    ]
  },
  {
    "id": "adcfe4db1a9c2c838aa412fde2f75d6d",
    "title": "杨州慢画琼花题此，和郑觉斋赵以夫韵",
    "authorName": "姚华",
    "authorId": "adcfe4db1a9c2c83d1457b72d1457b72",
    "dynasty": "清",
    "content": [
      "月碎阶明，雪翻阑堕，春风玉宇琼楼。似仙人来赏，记唐蕊珠毬。动万眼前诗后赋，无双道得，长说名流。恨窥江胡马南来，铲尽沧洲。",
      "杜郎记好对黄冠墨动香浮。甚问雁无书，人间犹在，不似前游。画里如今，空想郎瑛，去岁月悠悠。但依稀雨香，葩攒故乡愁。"
    ]
  },
  {
    "id": "adcfe4db1a9c2c836d5e04d7dc47a0c3",
    "title": "祭天神黄牡丹，和倬盦韵",
    "authorName": "姚华",
    "authorId": "adcfe4db1a9c2c83d1457b72d1457b72",
    "dynasty": "清",
    "content": [
      "念四番芳信匆匆了。须重整、三月风光，珍重范金开照。东皇费尽染娟心，裁趁妍笑。声华擅千古，家芬影事，几回绵杳。",
      "和衣香朝气乍开，地寂游尘少。酒波晴泛花光，珍丛把杯绕。念菱彩憎颜，宫妆涂额，至今无主，玉殿开帘扫。"
    ]
  },
  {
    "id": "adcfe4db1a9c2c83c8481a5bb5aca025",
    "title": "减字木兰花 · 烧烛看剑士女",
    "authorName": "姚华",
    "authorId": "adcfe4db1a9c2c83d1457b72d1457b72",
    "dynasty": "清",
    "content": [
      "摊书甫罢。却似虞姬来帐下。红烛迎人。剑影宵光净绝尘。",
      "眼前秋水。照映横波眉黛底。喜伴红颜。化作双龙镜背蟠。"
    ]
  },
  {
    "id": "adcfe4db1a9c2c830f7d0736b4a12655",
    "title": "塞孤和倬盦白海棠韵",
    "authorName": "姚华",
    "authorId": "adcfe4db1a9c2c83d1457b72d1457b72",
    "dynasty": "清",
    "content": [
      "蹑花阴，系遍吴绫白。巧剪轻裁难识。棐几琐窗看仅隔。舒皓腕，攀应惜。凝脂雨洗春娇，轻铢晓窥仙客。趁朝光催燕巢急。",
      "敲冷玉烛钗，怨错霜柯笛。子美无诗春寂。省识春风长伫立。晴意态，阴颜色。水魂化、作清愁，淄易素、纷陈迹。已全非、眼底朱碧。"
    ]
  },
  {
    "id": "adcfe4db1a9c2c830f7d073693ceafd1",
    "title": "塞孤和倬盦白海棠韵",
    "authorName": "姚华",
    "authorId": "adcfe4db1a9c2c83d1457b72d1457b72",
    "dynasty": "清",
    "content": [
      "入秋来，渐见青林歇。雨后吴山清发。点点早霜红紫别。朝曦朗，林阴滑。烟初惹起村舂，钟余打沉山月。骤凉飙窗缝吹裂。",
      "充隐白屋心，痴梦青云阙。老去襟尘方彻。翠竹苍松留恋切。看早晚，黄花节。杯在口、菊斟芳，糕在手、盘堆雪。且休辜、里老张设。"
    ]
  },
  {
    "id": "adcfe4db1a9c2c83b76961a08ffa67df",
    "title": "蝶恋花 · 题渺一粟斋画册洋菊",
    "authorName": "姚华",
    "authorId": "adcfe4db1a9c2c83d1457b72d1457b72",
    "dynasty": "清",
    "content": [
      "百菊吟成谁更谱。一种波斯，又见南峰数。天竹马兰今胜古。复堂画里何曾睹。",
      "欧碧一枝秋淡伫。相间深红，颜色浓如许。海燕来栖花尔汝。图成双艳迎霜吐。"
    ]
  },
  {
    "id": "adcfe4db1a9c2c839e082747f2eb1a5f",
    "title": "蝶恋花 · 黄牡丹，倬盦和师曾韵，叠韵报之",
    "authorName": "姚华",
    "authorId": "adcfe4db1a9c2c83d1457b72d1457b72",
    "dynasty": "清",
    "content": [
      "不信参差真象凤。巷陌华镫，照彻寒梅冻。一度寻春成断梦。无双有二催归鞚。",
      "洛谱呈身春藉重。绢妇辞多，叠韵花间送。春去未忘人影共。罗衫尘壅金泥缝。"
    ]
  },
  {
    "id": "adcfe4db1a9c2c839e0827472072a3bf",
    "title": "蝶恋花 · 黄牡丹，倬盦和师曾韵，叠韵报之",
    "authorName": "姚华",
    "authorId": "adcfe4db1a9c2c83d1457b72d1457b72",
    "dynasty": "清",
    "content": [
      "五色江花文笔凤。一病豪枯，尘渍驼酥冻。乍起维摩仍午梦。文殊忽降青猊鞚。",
      "瑞霭无分金界重。佛讯来时，先遣名姝送。绘影未须双靥共。青睛偷觑猫儿缝。"
    ]
  },
  {
    "id": "adcfe4db1a9c2c839e0827474c733695",
    "title": "蝶恋花 · 黄牡丹，倬盦和师曾韵，叠韵报之",
    "authorName": "姚华",
    "authorId": "adcfe4db1a9c2c83d1457b72d1457b72",
    "dynasty": "清",
    "content": [
      "并世尧夫星与凤。冒雨曾看，不惜因花冻。布算且酣今夜梦。明朝莫纵游群鞚。",
      "语报端明诗简重。何处奇葩，开得应分送。道是孤芳容我共。吟笺草遍元刊缝。"
    ]
  },
  {
    "id": "adcfe4db1a9c2c839e0827478d8b8871",
    "title": "蝶恋花 · 黄牡丹，倬盦和师曾韵，叠韵报之",
    "authorName": "姚华",
    "authorId": "adcfe4db1a9c2c83d1457b72d1457b72",
    "dynasty": "清",
    "content": [
      "老去姚风名可凤。病里涂黄，光湛流离冻。更把残樽温旧梦。心如奔骥难羁鞚。",
      "九陌尘多乌帽重。花面迎人，禅面教相送。白俭绿沉难与共。良工写得金无缝。"
    ]
  },
  {
    "id": "adcfe4db1a9c2c839e0827470da3eb12",
    "title": "蝶恋花 · 黄牡丹，倬盦和师曾韵，叠韵报之",
    "authorName": "姚华",
    "authorId": "adcfe4db1a9c2c83d1457b72d1457b72",
    "dynasty": "清",
    "content": [
      "清韵连翩如集凤。笺称金华，似带琼楼冻。睡里呼婆春是梦。青芜又促东皇鞚。",
      "仙蝶何堪词意重。洒翰亲书，信使更番送。秉烛须游良夜共。晓钟渐裂群山缝。"
    ]
  },
  {
    "id": "adcfe4db1a9c2c839e0827470ff0b09e",
    "title": "蝶恋花 · 黄牡丹，倬盦和师曾韵，叠韵报之",
    "authorName": "姚华",
    "authorId": "adcfe4db1a9c2c83d1457b72d1457b72",
    "dynasty": "清",
    "content": [
      "一曲栖梧人叹凤。感逝伤春，坠墨凄烟冻。明日黄花成蝶梦。遐心不絷逍遥鞚。",
      "回首丘山前案重。语业难消，担把藏钩送。窈窕风怀邀月共。闲情谁觅渊明缝。"
    ]
  },
  {
    "id": "adcfe4db1a9c2c839e0827477052d7f6",
    "title": "蝶恋花 · 黄牡丹，倬盦和师曾韵，叠韵报之",
    "authorName": "姚华",
    "authorId": "adcfe4db1a9c2c83d1457b72d1457b72",
    "dynasty": "清",
    "content": [
      "并萼骈枝双彩凤。同醉仙杯，琮栗光如冻谈旧撚花看似梦。黄云承袜遮尘鞚。",
      "自贡幽芳邀贵重赋海遗盐，轻被元舆送。姚左雌雄聊且共。果国香争裂兰阶缝。"
    ]
  },
  {
    "id": "adcfe4db1a9c2c839e082747e2483e71",
    "title": "蝶恋花 · 黄牡丹，倬盦和师曾韵，叠韵报之",
    "authorName": "姚华",
    "authorId": "adcfe4db1a9c2c83d1457b72d1457b72",
    "dynasty": "清",
    "content": [
      "记得华年声起凤。道是金浑，玉暖花房冻。百事抛人随去梦。驹光过隙曾谁鞚。",
      "赢得吴霜欺鬓重。艳帜标花，两字甘拈送。白傅白花诗思共。芳名道出千人缝。"
    ]
  },
  {
    "id": "adcfe4db1a9c2c839e082747a3fddc62",
    "title": "蝶恋花 · 黄牡丹，倬盦和师曾韵，叠韵报之",
    "authorName": "姚华",
    "authorId": "adcfe4db1a9c2c83d1457b72d1457b72",
    "dynasty": "清",
    "content": [
      "疑值川妃来翳凤。云幕残寒，袜底波尘冻。彩笔欲书传绮梦。水边竹际飞轻鞚。",
      "衮绣临轩春典重。宠极花王，进御谁先送。蘸杀接头无分共。秋丛珍重初黏缝（"
    ]
  },
  {
    "id": "adcfe4db1a9c2c839e082747680c19b7",
    "title": "蝶恋花 · 黄牡丹，倬盦和师曾韵，叠韵报之",
    "authorName": "姚华",
    "authorId": "adcfe4db1a9c2c83d1457b72d1457b72",
    "dynasty": "清",
    "content": [
      "旧时宫衣梭似凤。剪上花枝，夜永并刀冻。更屑沉檀香到梦。朝来催动看花鞚。",
      "贵色不因多叶重。肯似杨花，轻与邻翁送。翰墨传芳闺阁共。题名待补湖山缝。"
    ]
  },
  {
    "id": "adcfe4db1a9c2c839e08274707558bee",
    "title": "蝶恋花 · 黄牡丹，倬盦和师曾韵，叠韵报之",
    "authorName": "姚华",
    "authorId": "adcfe4db1a9c2c83d1457b72d1457b72",
    "dynasty": "清",
    "content": [
      "满院蘼芜春且去。婪尾杯前，挽得春光住。一朵欲簪春似妒。窑瓶寻得安花处。",
      "旧识丰台花可谱。十里风光，不异扬州路。闻道税花花减户。春虽未去春非故。"
    ]
  },
  {
    "id": "adcfe4db1a9c2c8343b097c8a7addd78",
    "title": "大酺一丈红",
    "authorName": "姚华",
    "authorId": "adcfe4db1a9c2c83d1457b72d1457b72",
    "dynasty": "清",
    "content": [
      "正日华开，薰弦试，炎景将蝉时节。颓垣篱落际，趁朝光堪爱，数丛开彻。艳逼朱榴，阴敷筱箭，行处风兜罗雪。繁华无人赏，甚芳醪酌对，魏公曾说。奈风鹤数惊，令花贫窭，咏歌零缺。",
      "倡倡红似缬。念盈丈、花草传吴越。槛内记、王家图旧，借半归全，好因缘、憾无遗阙。更许阑干能设。卫足叶如蓉阔。未遮得、身轩豁。谁与留半，终是诗肠萦结。至今顿成感咽。"
    ]
  },
  {
    "id": "adcfe4db1a9c2c839ae8cc404141fa8b",
    "title": "木兰花",
    "authorName": "姚华",
    "authorId": "adcfe4db1a9c2c83d1457b72d1457b72",
    "dynasty": "清",
    "content": [
      "青芜犹记春来路。几日匆匆春又去。乍看梅雨绿成阴，转眴葭湄霜漙露。",
      "春秋一例佳时序。风月良宵休枉度。轻舟且听客吹箫，莫效闻蛩人草赋。"
    ]
  },
  {
    "id": "adcfe4db1a9c2c83232d232d8d4bab08",
    "title": "清平乐 · 题汪蔼士竹卷",
    "authorName": "姚华",
    "authorId": "adcfe4db1a9c2c83d1457b72d1457b72",
    "dynasty": "清",
    "content": [
      "病来种竹。喜得霜柯绿。脱手输君池墨速。弥望风烟迷目。",
      "潇湘淇澳堪思。画成知是谁师。盛夏无人能赏，秋声独听风枝。"
    ]
  },
  {
    "id": "adcfe4db1a9c2c834ae7d6b820752ab3",
    "title": "减字木兰花 · 守瑕得旧扇，故宫物也。中舟已作篆书，署臣字，更属补桂，因题",
    "authorName": "姚华",
    "authorId": "adcfe4db1a9c2c83d1457b72d1457b72",
    "dynasty": "清",
    "content": [
      "天风吹梦。梦醒天香时暗送。吹落人间。扇底秋风又早捐。",
      "琼楼虽好。宫阙凭虚终缥渺。玉篆臣书。天上姮娥识得无。"
    ]
  },
  {
    "id": "adcfe4db1a9c2c835cde133c1bfc36c6",
    "title": "应天长",
    "authorName": "姚华",
    "authorId": "adcfe4db1a9c2c83d1457b72d1457b72",
    "dynasty": "清",
    "content": [
      "清秋胜日，正壑露山开，竞拈吟笔。凭望萧然，过眼繁华如失。流光惊去疾。但无语黯红描得，更问甚踏破鞋痕，醉荒诗律。",
      "盛会敞幽室。任酒涌思来，道古风逸。人似黄华零梦，贞元堪述，先秋蒲柳质。剩残臂仗筇难出，空卧游尘虑。烦噫独负陶秫。"
    ]
  },
  {
    "id": "adcfe4db1a9c2c830e05d566494b3d86",
    "title": "西江月 · 秋葵凤仙",
    "authorName": "姚华",
    "authorId": "adcfe4db1a9c2c83d1457b72d1457b72",
    "dynasty": "清",
    "content": [
      "入道仙衣蘸酒，凝脂玉质偎琼。一般儿女两轻盈。顾影初阳相并。",
      "仿佛金坛受箓，依稀赤甲弹筝。钟馗小妹嫁时情。一婢花中堪媵。"
    ]
  },
  {
    "id": "adcfe4db1a9c2c8330b3225ae75d87a1",
    "title": "八声甘州 · 雷峰塔圮，零砖碎甓，时出宝箧印陀罗尼经，左季得一卷，属题",
    "authorName": "姚华",
    "authorId": "adcfe4db1a9c2c83d1457b72d1457b72",
    "dynasty": "清",
    "content": [
      "问千年宝箧伴湖山，曾吟几残阳。忆回峰卓影，金经且晦，暗记兴亡。旧劫池灰冷尽，一卷出霾藏。不到潮痕没，犹认钱王。",
      "昔日分装万本，比石经文范，等重球琅。压牙签百宋，五代说残唐。数雕琼如镌，姓氏尚灵踪，身系国妃黄。谁先后葛仙秋岭，俶塔星霜。"
    ]
  },
  {
    "id": "adcfe4db1a9c2c8307087f1a6f2ba4e5",
    "title": "月下笛 · 倬盦要同赋龙笛，云是清太庙乐，谱清真",
    "authorName": "姚华",
    "authorId": "adcfe4db1a9c2c83d1457b72d1457b72",
    "dynasty": "清",
    "content": [
      "琐尾伤离，参差怨独，冷怀难涤。孤云剩竹，那管人间收得。问霓裳仙拍暗听，倚墙露滑谁记忆。想云韶梦冷，西雍宾去，久无消息。",
      "龙喑性在，试擪谱楼头，旧人应识。凉州调古，剩有铙歌凄恻。叹新声、变宫换商，教坊武舞徒弄色。凭栏干，谩说辽东，唳鹤归路隔。"
    ]
  },
  {
    "id": "adcfe4db1a9c2c832f1ea20d5ac60fac",
    "title": "浣溪沙 · 和倬盦广和居感旧",
    "authorName": "姚华",
    "authorId": "adcfe4db1a9c2c83d1457b72d1457b72",
    "dynasty": "清",
    "content": [
      "委巷鱼香不亚鲈。客来应是后来苏。旧京风味未全殊。",
      "世事赚人如燕雁，诗情感梦说江湖。尊前剩得几胡卢。"
    ]
  },
  {
    "id": "adcfe4db1a9c2c832f1ea20d0c7ea572",
    "title": "浣溪沙 · 和倬盦广和居感旧",
    "authorName": "姚华",
    "authorId": "adcfe4db1a9c2c83d1457b72d1457b72",
    "dynasty": "清",
    "content": [
      "耕得齐东旧瓦瓶。满身犹带土花猩。朝来新贮水清泠。",
      "乍摘蔷薇颜胜玉，浓香脱手露初经。不须陶谱论天青。"
    ]
  },
  {
    "id": "adcfe4db1a9c2c83b99dd8d8d26d9fb9",
    "title": "浪淘沙 · 慢寒鸦，谱清真万叶战秋声露结",
    "authorName": "姚华",
    "authorId": "adcfe4db1a9c2c83d1457b72d1457b72",
    "dynasty": "清",
    "content": [
      "暗绿净墙阴暂集，未敛归翼。料理饥肠待啄，惊回冻羽更寂。渐广野、冲烟疏着墨。背郭去、催落斜晖，趁暮云、成阵尽翻侧。添几许寒色。测测。此时虑乱如积。",
      "况枯木流水多愁惨，情思惟萧瑟。问望秋蒲柳，谁禁风力。箭光浪影，景空付伊，背影朝昏堪惜。春梦醒、繁华收起，堂前幕、旧燕弃掷。冷蟾夜、南枝尚自觅。剩满地，雪迹霜痕待记。忆孤村数点凄吟笔。"
    ]
  },
  {
    "id": "adcfe4db1a9c2c83e0a954555212f0ed",
    "title": "湘月冬至题秋声集，用石帚韵，并谱四声",
    "authorName": "姚华",
    "authorId": "adcfe4db1a9c2c83d1457b72d1457b72",
    "dynasty": "清",
    "content": [
      "止云恋笛，絮蛩天短韵，消遣光景。水作愁怀，暗化尽、激石嘶风吟兴。万响都清，千愁同诉，一卷凄烟冷。潘鬓羞粉，去时孰与临镜。",
      "应悔祸枣灾梨，栖灵话梦，影心兵诗阵。不数名场，甚霸国、龙虎输谁偏胜。漫理哀弦，须吹暖琯，候转将梅信。姜词春在，贺囊血剩堪省。"
    ]
  },
  {
    "id": "adcfe4db1a9c2c83e0a954556408d9a2",
    "title": "湘月冬至题秋声集，用石帚韵，并谱四声",
    "authorName": "姚华",
    "authorId": "adcfe4db1a9c2c83d1457b72d1457b72",
    "dynasty": "清",
    "content": [
      "琯灰应律，验红闺彩线，争指圭景。履袜家家，顿唤起、白发高堂欢兴。旧典犹存，公私多暇，腊意催春冷。消寒图染，瓣朱搁了妆镜。",
      "怜我病里微吟，春来依旧，比创余临阵。伏枕量签，度漏阁、知几宵情佳胜。自古阳生，端从子起，到底天堪信。圜丘旷久，问天莫对还省。"
    ]
  },
  {
    "id": "adcfe4db1a9c2c83e0a9545561249d8c",
    "title": "湘月冬至题秋声集，用石帚韵，并谱四声",
    "authorName": "姚华",
    "authorId": "adcfe4db1a9c2c83d1457b72d1457b72",
    "dynasty": "清",
    "content": [
      "暖香逗月，趁微酡浅醉，佳赏幽景。水石清奇，更梦醒、约略金钗余兴。岸柳寒舒，江梅晴烂，笛外孤筇冷。冰姿湖影，绚衣恰早窥镜。",
      "豪走炼澒纵横，融沙论篆，洒仙云成阵。俗了胭脂，况恶夺、朱紫难容双胜。瓣点寒销，妆明彩剪，暗驶江南信。人羞颜改，误成碧看重省。"
    ]
  },
  {
    "id": "adcfe4db1a9c2c83e0a9545538a7ac5a",
    "title": "湘月冬至题秋声集，用石帚韵，并谱四声",
    "authorName": "姚华",
    "authorId": "adcfe4db1a9c2c83d1457b72d1457b72",
    "dynasty": "清",
    "content": [
      "选红弄墨，借脂光粉气，添补清景。有子如婴，正绚彩、祝腊先催年兴。冻锁东堂，春前双树，萼软栖烟冷。霜毫挥洒，照花却满方镜。",
      "冰蕊向晓疑仙，巡檐共笑，绕庭柯鸦阵。拂起襟尘，念鬓雪偕老，香输簪胜。画里枝梢，天边酒盏，意暖传芳信。禅关容隐，林逋客梦同省。"
    ]
  },
  {
    "id": "adcfe4db1a9c2c83676ee9a2f92a48eb",
    "title": "绿头鸭戊辰岁除前五日，立巳己春，和倬盦，并同四声",
    "authorName": "姚华",
    "authorId": "adcfe4db1a9c2c83d1457b72d1457b72",
    "dynasty": "清",
    "content": [
      "腊烟清，报春檐角呼来。念龙苍掉头依旧，素梅暖处先开。送残年寒销三九，九闺婪步台阶。菜甲盘新，玉英燕小，摇花侧颤古摇钗。更无那景移人换，猩鬓淡风怀。墙阴雪才融，径竹影扫萧斋。",
      "拥苏裘黄金，堪叹晚来云掩燕台。念繁华去随人事，指南斗，望兰涯。霸史江山，遗金坠粉，莺花江令尚诗才。蕙风转阻深天堑，谁信月常佳。君曾记，井中张孔，双凤嗈喈。"
    ]
  },
  {
    "id": "adcfe4db1a9c2c8360179f7822a2de43",
    "title": "探芳信春饼，和倬盦韵，仍同四声",
    "authorName": "姚华",
    "authorId": "adcfe4db1a9c2c83d1457b72d1457b72",
    "dynasty": "清",
    "content": [
      "称名隽。早粥米香陈，共呼珍酝。念盘餐蒙助，春情韭华引。玉肪截叶云衣卷，和气舒寒晕。擅中厨，捣练晶明，缕银莹润。",
      "梅意转成恨。奈茗椀初收，瓶笙解隐。午夜蟾圆，依样画非真本。充饥莫说名士事，风味诗肠认。看新炊，薄影琴边风鬓。"
    ]
  },
  {
    "id": "adcfe4db1a9c2c832c205964fa3ccc28",
    "title": "西平乐题戊辰除夕祭画图，谱清真原韵，有序",
    "authorName": "姚华",
    "authorId": "adcfe4db1a9c2c83d1457b72d1457b72",
    "dynasty": "清",
    "content": [
      "未尽年光，又催腊彩，宵永漏滴方赊。珠箧陈诗，妙吟难得，争教手眼轻遮。赖素日吞云吐雾，容许模山范水，闲来自写，心灵聊称，相璞披沙。终岁观成考绩，殊世论，向背最堪嗟。",
      "化机何有疑仙讶，鬼神入毫端，随意横斜。凭俊眼、冥搜暗索，图墨忘形，体会鸢鱼自乐。丘壑罗胸，沉浸诗书气更华。通贯万端，澄观大略，悬揣神情，再敞襟期，共契玄灵，从看慧业成家。"
    ]
  },
  {
    "id": "adcfe4db1a9c2c83d4598e7b8950809f",
    "title": "渔家傲 · 鐜儿于厂甸收得旧扇，余所画一年好景君须记二句，辛酉年作也。己巳",
    "authorName": "姚华",
    "authorId": "adcfe4db1a9c2c83d1457b72d1457b72",
    "dynasty": "清",
    "content": [
      "一叶何人曾障面。秋风委弃看成贱。好景难常谁更恋。人事换。几钱买得欣重见。",
      "依旧春尘趋厂甸。荒摊冷市游人遍。又赚儿童收断烂。重涤砚。风书与洒新词绚。"
    ]
  },
  {
    "id": "adcfe4db1a9c2c837d4c4dacc8acb7f3",
    "title": "南歌子 · 早春治具，闰老来而倬盦谢病，明日词至，依韵和之",
    "authorName": "姚华",
    "authorId": "adcfe4db1a9c2c83d1457b72d1457b72",
    "dynasty": "清",
    "content": [
      "时节初灯后，心情梦草间。未须屈宋作衙官。柴门浅水借本拟衡山。",
      "一老成孤■翩然小饮还。词人春感避残寒。且待岱堂梅绚醉乡宽。"
    ]
  },
  {
    "id": "adcfe4db1a9c2c83d0cefa6890f34c79",
    "title": "燕山亭 · 和道君北行见杏花作，同倬盦。原韵",
    "authorName": "姚华",
    "authorId": "adcfe4db1a9c2c83d1457b72d1457b72",
    "dynasty": "清",
    "content": [
      "愁眼惊春，荒驿倦程，去国心情偏注。花怨骑尘，路入寒沙，颜色解迎村女。事逐归鸿，断魂里清明微雨。思苦。看塞谷迢遥，野烟催暮。",
      "宫树凝望云栖，忆红绚，晴霞上林人语。泥朵溷英，趁马𨘧蹄，轻抛旧时游处。转轴回肠，临睡也悄魂归去。难据。残梦醒征鞍续做。"
    ]
  },
  {
    "id": "adcfe4db1a9c2c83d39ff0e7ca727764",
    "title": "花犯",
    "authorName": "姚华",
    "authorId": "adcfe4db1a9c2c83d1457b72d1457b72",
    "dynasty": "清",
    "content": [
      "想南都，青莲逝后，遗篇世应少。画端诗草。叹隽品曹娥，如共花笑。盛时念雨人同好。朱铃序雁皎。",
      "认古墨、柴关秋色，幽栖森翠筱。当年制出砚田翁，疑春雨小住，轩堂图了。芸案女，红窗下、旧曾吟啸。瑶台思、镜窥黛语，葛共藟、相攀松际绕。料聚首、围前施帐，因缘纷翰藻。"
    ]
  },
  {
    "id": "adcfe4db1a9c2c83d39ff0e7c406af79",
    "title": "花犯",
    "authorName": "姚华",
    "authorId": "adcfe4db1a9c2c83d1457b72d1457b72",
    "dynasty": "清",
    "content": [
      "渺凄清，宫墙向夜，依稀柰花炯。后庭谁省。任泪陨铜仙，和露香定。瑞炼散彩沉清磬。浮光等幻影。",
      "尚手掣、秦时明月，纷披生画景。花开暗识旧风尘，相看似与诉，霾花宫井。清未晓，凉无汗、翠帘人圣。匆匆去、太平梦短，秋信早、凋零谁唤醒。又待访、宣和遗制，春风浇椀茗。"
    ]
  },
  {
    "id": "adcfe4db1a9c2c833551b21649d1171e",
    "title": "解蹀躞 · 蹄钱南园画马，和清真韵",
    "authorName": "姚华",
    "authorId": "adcfe4db1a9c2c83d1457b72d1457b72",
    "dynasty": "清",
    "content": [
      "瘦尽鞭丝春影，犹向西风舞。夜槽空啮，酸嘶警愁旅。临老怯上征途，暇来偶系残椿，管枯思苦。",
      "意无绪。应念前尘游俊，披图叹遭遇，盛时英物，轻蹄躏花雨。黯淡金勒无人，有谁飞鞚青郊，共寻春去。"
    ]
  },
  {
    "id": "adcfe4db1a9c2c83fae4e7b39ab41d94",
    "title": "天香 · 咏石涛贝多树子鼻烟壶",
    "authorName": "姚华",
    "authorId": "adcfe4db1a9c2c83d1457b72d1457b72",
    "dynasty": "清",
    "content": [
      "身树齐观，樨禅喻隐，壶天更辟新境。逗鼻霏微，非烟缥缈，意味手头先领。注香熨■，■把玩、蒲团云冷。家国微尘何着，王孙自哀谁省。",
      "蕉盦万缘都静。试余薰、撚酸偏永。也似楮毫闲趣，画兼诗迥。为问西来意旨，视叶叶、真经伴清磬。镂我袈裟，休惊自影。"
    ]
  },
  {
    "id": "adcfe4db1a9c2c83b869ed42a7e2ca84",
    "title": "忆旧游 · 花朝前一日饮城南酒家，明日阴寒微雪，故有卒章阴晴之语",
    "authorName": "姚华",
    "authorId": "adcfe4db1a9c2c83d1457b72d1457b72",
    "dynasty": "清",
    "content": [
      "正春分过了，约住残寒，胜侣齐招。等是玄都俊，自刘郎去后，千树栽桃。看花紫陌，红拂犹涴酒边袍。更屈指韶光，眉蚕市近，转眴花朝。",
      "芳醪暖人意，待语艳澜翻，词巂山高。曲坊城南陌，趁孤云车笠，盟事相要。旧痕唤起残梦，垆在尚帘挑。便预醉芳时，阴晴众壑珠未调。"
    ]
  },
  {
    "id": "adcfe4db1a9c2c83c5f5c03316b3a239",
    "title": "玲珑玉曹靖陶惠双红豆，云是文正公手植者。名德芳踪，辄触吟绪，拈成此词，寄答殷勤",
    "authorName": "姚华",
    "authorId": "adcfe4db1a9c2c83d1457b72d1457b72",
    "dynasty": "清",
    "content": [
      "琼颗匀圆，趁开箧，竞穗镫红。春娇正坼，露时记采秋丛。慎重名流手蓻，到云礽收取，凭寄飞鸿。玲珑。闲拈来，词意转秾。",
      "料得当年觅植，道种分南国，情托东风。宰相梅花，赋家心，丽则堪同。千年风流如续，称儒雅，窗前一树，也署村农。意无尽，几回看，常在掌中。"
    ]
  },
  {
    "id": "adcfe4db1a9c2c8348f898a82c1955f0",
    "title": "花犯 · 赋龙爪水仙，旧曰蟹爪，更以龙名，赋记",
    "authorName": "姚华",
    "authorId": "adcfe4db1a9c2c83d1457b72d1457b72",
    "dynasty": "清",
    "content": [
      "水云乡，仙衣化去，軿龙露霜爪。洞天瑶岛，记韵冷琴操，无双清妙。凌波倩影尘难到。陈王应赋矫。未比得、麻姑长甲，轻舒纤处巧。",
      "余寒只春更争开，东溟几许路，珂声风袅。刀似水，香疑梦、翠虬争拗。擎金盏、拿空势起，甚醉浅、春风知被恼。待皱了、吴江清浪，寻伊归路渺。"
    ]
  },
  {
    "id": "adcfe4db1a9c2c833f1a7d20b9be493a",
    "title": "玲珑玉金梁梦月词有此解，咏卖冰者，卒章云：晚香冷伴清吟，深巷卖花。自注：儿童卖晚香玉，声亦可听，而金梁未赋，因和韵补之",
    "authorName": "姚华",
    "authorId": "adcfe4db1a9c2c83d1457b72d1457b72",
    "dynasty": "清",
    "content": [
      "炎梦初回，暮天迥，别是风华。凉痕乍剪，担头簇簇交叉。破晓儿童𧗳鬻，甚声堪入听，地僻无哗。轻车。风行时，惜涴落沙。",
      "倚病拈来几赋，恨遗盐负海，待谱拈茶。闹市无闻，况深居，傍佛为家。清吟金梁人去，伴消夏，冰敲盏戛，觚剩输他。疏单语，数前闻，重粲笔花。"
    ]
  },
  {
    "id": "adcfe4db1a9c2c83702bfd99a3cc3a69",
    "title": "减字木兰花 · 蜡梅牡丹画幅",
    "authorName": "姚华",
    "authorId": "adcfe4db1a9c2c83d1457b72d1457b72",
    "dynasty": "清",
    "content": [
      "蜂情犹恣。花似前身仍蜜意。何处天香。只有唐花弁众芳。",
      "是花非果。滴滴黄梅娇鬓朵。莫讶花开。春去人间又夏来。"
    ]
  },
  {
    "id": "adcfe4db1a9c2c83385fea3b073c67a9",
    "title": "金缕曲 · 和守白韵，赠李释戡，稼轩体",
    "authorName": "姚华",
    "authorId": "adcfe4db1a9c2c83d1457b72d1457b72",
    "dynasty": "清",
    "content": [
      "渐近清秋节。等中年哀陶乐写，早凋玄发。觅地埋忧无处是，不道胸襟开豁。穷更有诗为时杰。我欲饮冰嫌垒块，甚炎天耐得心肠热。前梦冷，把人撇。",
      "歌场吹笛横云裂。顿呼起豪情壮志，樱风芦雪。年少谈兵怀梵筴，胜是遗编残缺。健羽迅春莺得说。易警凉柯思余睡，正清阴满地成愁绝。斜日下，蝉凄咽。"
    ]
  },
  {
    "id": "adcfe4db1a9c2c83385fea3b850e1738",
    "title": "金缕曲 · 和守白韵，赠李释戡，稼轩体",
    "authorName": "姚华",
    "authorId": "adcfe4db1a9c2c83d1457b72d1457b72",
    "dynasty": "清",
    "content": [
      "晚雨催清节。又秋来明蟾泻水，清螺映发。世事烟云时起灭，过眼一场轩豁。尽付与词人称杰。莫倚清愁吟蟋蟀，尚新凉冉有秋风热。残稿在，暂教撇。",
      "筝琶耳净声如裂。陡边城云间笛起，玉关飞雪。缨系贤王君试请，此际金瓯无缺。待缆辔澄清堪说。亭上将军逢醉尉，问何人能识真痴绝。君不见，惊湍咽。"
    ]
  },
  {
    "id": "adcfe4db1a9c2c83385fea3be48363ff",
    "title": "金缕曲 · 和守白韵，赠李释戡，稼轩体",
    "authorName": "姚华",
    "authorId": "adcfe4db1a9c2c83d1457b72d1457b72",
    "dynasty": "清",
    "content": [
      "果酒清商节。记华清蛛丝候巧，网纤于发。秘殿长生曾密语，夜半凉空高豁。早分付词场几杰。更误功名千载后，剩风流拍板敲云热。天宝事，等闲撇。",
      "秋来霖雨天倾裂。似闻铃郎当驿路，栈云嵋雪。急切渔阳鼙与鼓，惊破笙歌零缺。重感慨玄宗闲说。几度斜阳今变古，又三郎闻曲同凄绝。金缕怨，急弦咽。"
    ]
  },
  {
    "id": "adcfe4db1a9c2c839f6720dd75e30a69",
    "title": "天香 · 题水仙花，和金梁梦月词韵",
    "authorName": "姚华",
    "authorId": "adcfe4db1a9c2c83d1457b72d1457b72",
    "dynasty": "清",
    "content": [
      "冷剩溪痕，清余水色，琴心悄逗幽冶。乍镂云情，凌波欲去，索影缤纷相亚。梅边幻蝶，甚梦境、迷离才化。好是青禽未觉，眠香正酣遥夜。",
      "拈毫倚愁试写。墨华凉、与添冰麝。黝石趁将姿媚，暗帆初卸。如见仙魂冉冉，又映壁、疏灯小窗下。渐听山中，呼春起也。"
    ]
  },
  {
    "id": "adcfe4db1a9c2c83245d4cf4f10277cc",
    "title": "鹧鸪天 · 题桥横水木已秋色，寺倚云峰正晚晴林和靖诗意轴",
    "authorName": "姚华",
    "authorId": "adcfe4db1a9c2c83d1457b72d1457b72",
    "dynasty": "清",
    "content": [
      "一径沿溪略约通。新黄着树露初浓。何年梵宇依山筑，疏澹雕檐向晚红。",
      "才暮霭，早清钟。云归不复问行踪。惨林浅水秋初觉，时节蘼人燕又鸿。"
    ]
  },
  {
    "id": "adcfe4db1a9c2c834d36a7465f6a2e2a",
    "title": "归国谣 · 上巳日作，拟飞卿",
    "authorName": "姚华",
    "authorId": "adcfe4db1a9c2c83d1457b72d1457b72",
    "dynasty": "清",
    "content": [
      "金屋，料峭晚天寒漠漠。酒边何处吹竹，远声凄胜肉。画屏锦鸳窥烛。",
      "夜幽风更续。渐看春水尘曲。远湾心字曲。"
    ]
  },
  {
    "id": "adcfe4db1a9c2c834d36a746195ee88d",
    "title": "归国谣 · 上巳日作，拟飞卿",
    "authorName": "姚华",
    "authorId": "adcfe4db1a9c2c83d1457b72d1457b72",
    "dynasty": "清",
    "content": [
      "妆艳，自影胜花惊照鉴。翠眉山样低敛，愁多浑未澹。燕子避人飞闪。",
      "水痕双尾飐。几回商略心感。履痕苔点点。"
    ]
  },
  {
    "id": "adcfe4db1a9c2c830f25716036787dfe",
    "title": "采桑子 · 寒食日寒，拟冯正中",
    "authorName": "姚华",
    "authorId": "adcfe4db1a9c2c83d1457b72d1457b72",
    "dynasty": "清",
    "content": [
      "残寒犹滞东皇辔，花意迁延。人惜囊钱。冷落青帘酒市仙。",
      "旧欢已坠知难续，冷节堪怜。蜡烛偷传。明日箫声又暖天。"
    ]
  },
  {
    "id": "adcfe4db1a9c2c830f257160dca32120",
    "title": "采桑子 · 寒食日寒，拟冯正中",
    "authorName": "姚华",
    "authorId": "adcfe4db1a9c2c83d1457b72d1457b72",
    "dynasty": "清",
    "content": [
      "嫩情天气寒仍在，暗数春程。似阻山城。已近飞花草乍生。",
      "琐窗朱户重重幕，人怯桃笙。缓放初莺。燕子惺忪巢未成。"
    ]
  },
  {
    "id": "adcfe4db1a9c2c83b78d81be3069f5f9",
    "title": "女冠子 · 清明题亡儿镦遗墨柳条双燕幅，拟韦端己",
    "authorName": "姚华",
    "authorId": "adcfe4db1a9c2c83d1457b72d1457b72",
    "dynasty": "清",
    "content": [
      "四月五日又是，暮春之七绿杨时。有恨成伤逝，含凄欲语谁。",
      "别来真是梦，忘去转多思。双燕生前，墨尚差池。"
    ]
  },
  {
    "id": "adcfe4db1a9c2c83b78d81be8645903d",
    "title": "女冠子 · 清明题亡儿镦遗墨柳条双燕幅，拟韦端己",
    "authorName": "姚华",
    "authorId": "adcfe4db1a9c2c83d1457b72d1457b72",
    "dynasty": "清",
    "content": [
      "一岁几战逝矣，争如不见正年时。弄笔勤书篆，耽吟解赋诗。",
      "春风生宿草，依旧又离离。今来闻战，讯尔何知。"
    ]
  },
  {
    "id": "adcfe4db1a9c2c83d170030326682b60",
    "title": "蝶恋花 · 春阴，拟六一",
    "authorName": "姚华",
    "authorId": "adcfe4db1a9c2c83d1457b72d1457b72",
    "dynasty": "清",
    "content": [
      "连日春寒花可数。旋暖旋阴，拟作清明雨。已过清明晴有絮。花开花落春先暮。",
      "容易肯教春便去。珍重余寒，春是天留住。莫急催花花下鼓。露英才午看成故。"
    ]
  },
  {
    "id": "adcfe4db1a9c2c83110c00345e3174fc",
    "title": "虞美人 · 春窗客话，拟南唐后主",
    "authorName": "姚华",
    "authorId": "adcfe4db1a9c2c83d1457b72d1457b72",
    "dynasty": "清",
    "content": [
      "风波谲异真难测。况是鱼龙窟。楼台柳色绿将成。先拣得春多处听流莺。",
      "人间仕宦倾如海。经过憎迟悔。挟弓怀弹五城儿。正觑雀来螳后捕蝉时。"
    ]
  },
  {
    "id": "adcfe4db1a9c2c83110c0034a32d3a02",
    "title": "虞美人 · 春窗客话，拟南唐后主",
    "authorName": "姚华",
    "authorId": "adcfe4db1a9c2c83d1457b72d1457b72",
    "dynasty": "清",
    "content": [
      "逢僧施粥谁甘少。虎瘦防鹰饱。一杯酒过散群雄。更莫看成容易笑谈中。",
      "棋翻胜局谁终负。一著原非错。汴州南去又杭州。只恐好山如画转生愁。"
    ]
  },
  {
    "id": "adcfe4db1a9c2c835184051b1723d11e",
    "title": "定风波 · 复都论，拟六一",
    "authorName": "姚华",
    "authorId": "adcfe4db1a9c2c83d1457b72d1457b72",
    "dynasty": "清",
    "content": [
      "欲拟兰台赋两都。论成宾主在纷如。谁效北师称靖难。首善。重呼三辅拥黄图。",
      "乍觉穷阎春色到。喧噪。道旁大树早张舒。纵是蒋山青似旧。都复。咸阳犹有未坑儒。"
    ]
  },
  {
    "id": "adcfe4db1a9c2c83abd7310a042fa81d",
    "title": "望江南拟后主",
    "authorName": "姚华",
    "authorId": "adcfe4db1a9c2c83d1457b72d1457b72",
    "dynasty": "清",
    "content": [
      "江潋滟，极浦绿愁侬。汾水汉才人自陋，图将并剪剪吴淞。",
      "春在浪花中。"
    ]
  },
  {
    "id": "adcfe4db1a9c2c83abd7310a9e79cbe4",
    "title": "望江南拟后主",
    "authorName": "姚华",
    "authorId": "adcfe4db1a9c2c83d1457b72d1457b72",
    "dynasty": "清",
    "content": [
      "江汉水，流恨复流芳。花月送将人去国，芷兰长见赋怀湘。",
      "极处望吾乡。"
    ]
  },
  {
    "id": "adcfe4db1a9c2c83abd7310ac2ac8b4e",
    "title": "望江南拟后主",
    "authorName": "姚华",
    "authorId": "adcfe4db1a9c2c83d1457b72d1457b72",
    "dynasty": "清",
    "content": [
      "人老去，南国正春酣。柳扑轻花添白板，酒斟春色貌霜柑。",
      "惆怅赋江潭。"
    ]
  },
  {
    "id": "adcfe4db1a9c2c832a08d63ea366ca18",
    "title": "六幺令 · 莲华盦白桃花，拟小山",
    "authorName": "姚华",
    "authorId": "adcfe4db1a9c2c83d1457b72d1457b72",
    "dynasty": "清",
    "content": [
      "旧时红粉仙洞，顿成抛却。悄然自开无语，耐久偏迟落。老尽尘心证圣，未计春何托。浓阴楼阁。轻寒一树，似水如烟燕还掠。",
      "前度刘郎去后，枉了东风约。蓦遇渔父来时，怕见飞花愕。早是天生别样，好称幽栖鹤。竹边阑角，凭伊话梦，莫向人民为城郭。"
    ]
  },
  {
    "id": "adcfe4db1a9c2c8360e64003a6c40353",
    "title": "石州引",
    "authorName": "姚华",
    "authorId": "adcfe4db1a9c2c83d1457b72d1457b72",
    "dynasty": "清",
    "content": [
      "夕洒珠尘，朝趁爨烟，浓聚如雪。庭空甚物迎人，手植一株堪悦。春生满院，静处尽我徘徊，花前时有香风烈。煎茗坐移床，压词英诗屑。",
      "时节。隽言清语，花气牙芬，更难分别。病与春新，遣此余情都歇。佛机参尽，尚恐小雨微酥，春深叶暗愁成结。更谩喻芭蕉，诉芳心周折。"
    ]
  },
  {
    "id": "adcfe4db1a9c2c83445af9da294b7088",
    "title": "下水船 · 青杏，拟前人",
    "authorName": "姚华",
    "authorId": "adcfe4db1a9c2c83d1457b72d1457b72",
    "dynasty": "清",
    "content": [
      "原上青青杏。莺啄华零犹剩。无意迎人成阴，暗中谁省。临水影。风后余红落定。才见枝枝珠孕。",
      "渐清挺。启齿愁酸性。街市喧声入听。沉水浮饧，生鲜露盘光莹。今无竞。独让青梅如豆，争说词人成咏。"
    ]
  },
  {
    "id": "adcfe4db1a9c2c83d57fe3c20d6c8c73",
    "title": "八六子 · 一霎雨过，春益暖矣，拟少游",
    "authorName": "姚华",
    "authorId": "adcfe4db1a9c2c83d1457b72d1457b72",
    "dynasty": "清",
    "content": [
      "洒空庭。正如杨柳，枝头露点微倾。念雨过何曾一晌，寒收难剩三分，向晨定晴。",
      "欣然倾耳，才蕙日麦天宜润，芳原绿野初经。恐暗地蘼芜，去随天远，翠茵滋厚，坠红难扫，怎教带恨华迷泪眼，惊心春启归程。",
      "暂须停。天香蘸衣未成。"
    ]
  },
  {
    "id": "adcfe4db1a9c2c83fa0d31f324fa405b",
    "title": "沁园春 · 春晴，拟前人",
    "authorName": "姚华",
    "authorId": "adcfe4db1a9c2c83d1457b72d1457b72",
    "dynasty": "清",
    "content": [
      "霎雨驱寒，霁烟开旭，布满众芳。念华如人意，欣荣炫锦，天怜莺老，促晓调簧。尽日杨花榆荚外，尚时趁余红霏更忙。田野趣，已鸣鸠乳燕，清昼初长。",
      "而今淡怀乍省，纵晨熹夜烛，追赏流光。奈远山当户，初葵向日，绿芜明野，芳草思乡。马竞蹄尘游尽兴，又青青梅子苍更黄。晴日在，恨芳菲未拾，春去空伤。"
    ]
  },
  {
    "id": "adcfe4db1a9c2c8349651d17e52954eb",
    "title": "雨中华晴一日，又风，拟东坡",
    "authorName": "姚华",
    "authorId": "adcfe4db1a9c2c83d1457b72d1457b72",
    "dynasty": "清",
    "content": [
      "华事偏多耽误，雨搁风延，更甚晴悭。枉了一春空过，揽镜愁颜。晨梦初兴，丁香满树，隔院堪攀。拟墨妙细写，怀芬取态，数绕回环。",
      "春衣换了，安排闲计，病里最此相关。风信紧、落梅期迅，又递花间。不如阴翳，柳华迟放，暂许春闲。"
    ]
  },
  {
    "id": "adcfe4db1a9c2c83861320d7e8f40947",
    "title": "早梅芳 · 近落华，拟清真花竹深",
    "authorName": "姚华",
    "authorId": "adcfe4db1a9c2c83d1457b72d1457b72",
    "dynasty": "清",
    "content": [
      "教蝶慵，成莺恼。乍积风还扫。山深无语，嫩绿苔茵藉余笑。韵珂仙队散，步袜神光缈。尚裙飘带拂，天际柳烟袅。",
      "怨开迟，叹谢早。甫落犹夭矫。晴云擘絮，伴点池波卧浮藻。绚春归，眼底逦迤河阳道。万华丛，那容春便老。"
    ]
  },
  {
    "id": "adcfe4db1a9c2c833b22ed0c46a53c95",
    "title": "满庭芳 · 社园牡丹，拟小山",
    "authorName": "姚华",
    "authorId": "adcfe4db1a9c2c83d1457b72d1457b72",
    "dynasty": "清",
    "content": [
      "婆梦余酣，王春今觉，满城华趁晴暄。近来新种，柴下数名园。可意笙歌未起，飐华鼙鼓忽惊喧。檄传处，讨风罪雨，转闹午蜂屯。",
      "开元。成往事，曾倾旧国，付与残藩。任鹃血声声，叫月谯门。解道春光几日，教孤负，玉艳春温。姚耶魏，恩牛怨李，门户未须论。"
    ]
  },
  {
    "id": "adcfe4db1a9c2c83fa8360af6295fa3c",
    "title": "古倾杯晨闻布谷声，拟乐章",
    "authorName": "姚华",
    "authorId": "adcfe4db1a9c2c83d1457b72d1457b72",
    "dynasty": "清",
    "content": [
      "度龙催耕，夏声呼起，春意销沈了。光阴叶底花谢尽，愁梦耽人多少。杜鹃短羽难来，闻伊似早。乡音未隔，山风破晓。约略声在，云里烟中引到。",
      "尚倚枕阴晴难料。念春暮、呼晴偏好。奈暗数流年，芳菲难贷，新翠抽林筱。薰弦池阁听叫。信息近、饼饵风光，炊边报早。药圃恋晚，余春仍老。"
    ]
  },
  {
    "id": "adcfe4db1a9c2c8311013fb361adc9dd",
    "title": "雪梅香 · 春暮，拟乐章",
    "authorName": "姚华",
    "authorId": "adcfe4db1a9c2c83d1457b72d1457b72",
    "dynasty": "清",
    "content": [
      "枉耽阁春归急促又离悰。但连阴成暮，沈沈院落无踪。朝粉愁烟恼飞蝶，午香妨叶阻游蜂。转幽独，旧径成秋，人与谁同。",
      "芳丛。想佳胜客至欢来，电釂千钟。悔掷韶华，顿成酒窄杯慵。倚病难将问腰脚，跋山临水怯支筇。春休恨，如人去，留待余红。"
    ]
  },
  {
    "id": "adcfe4db1a9c2c83b88f1c0dc3feb9de",
    "title": "一剪梅",
    "authorName": "姚华",
    "authorId": "adcfe4db1a9c2c83d1457b72d1457b72",
    "dynasty": "清",
    "content": [
      "飞尽春红到眼秋。柳絮因风，扑满汀洲。名园几处牡丹枝，微雨宵经已折头。",
      "塞雪边风速胜邮。春若冬葛近思裘。去年早冻已伤华，今岁晚寒，更替花愁。"
    ]
  },
  {
    "id": "adcfe4db1a9c2c8365ce263b2e67ce2f",
    "title": "芳草渡 · 兰，拟清真",
    "authorName": "姚华",
    "authorId": "adcfe4db1a9c2c83d1457b72d1457b72",
    "dynasty": "清",
    "content": [
      "削翠颖，正丽日江南，乱莺飞起。念陌薰风透，闺深梦暖人喜。香草情悴美。宜骚心琴音，露佩重，未皦秋光，独茂春气。",
      "幽致。雅怀淡影，楚畹通波川自媚。素心好、潇湘过雨，愁痕泻清泪。晓寒始断，替粉本、霜绡堪试。谩赠芍，共采莲溱并洧。"
    ]
  },
  {
    "id": "adcfe4db1a9c2c833e58a09a47b48649",
    "title": "尉迟杯 · 芍药，拟前人",
    "authorName": "姚华",
    "authorId": "adcfe4db1a9c2c83d1457b72d1457b72",
    "dynasty": "清",
    "content": [
      "丰台路。更十里、缬绮留春住。谁从旧日瑶京，犹逐香尘寻去。酣诗纵酒，将墨妙、凭华约春语。问春归、为底勾留，被华薰醉归误。",
      "天涯去驿扬州，繁歌吹、如今冷淡非故。旧国新都夸欧碧，都厌数、桥边样谱。休重问、山南水北，竞春惯、春余孰是主。只词人、念晚耽芳，冻醅婪尾杯注。"
    ]
  },
  {
    "id": "adcfe4db1a9c2c83648e84751ede465a",
    "title": "御街行 · 送春归，生贵筑境内，华似蔷薇，野生沿途，春暮而华，华落春尽矣，故曰送春归。拟易安",
    "authorName": "姚华",
    "authorId": "adcfe4db1a9c2c83d1457b72d1457b72",
    "dynasty": "清",
    "content": [
      "临歧知是春归处。驿蓦岭，华生路。长芒短刺并遮拦，毕竟钩春不住。粉红销尽，胭脂融泪，春竟何时去。",
      "短长亭子销魂赋。恁无语，难分付。从离乡里，几多春华，岁岁应如故。夕阳归马，开犹待我，人老谁留驻。"
    ]
  },
  {
    "id": "adcfe4db1a9c2c83b3ff172fd43d4d48",
    "title": "锁窗寒蔷薇，拟清真",
    "authorName": "姚华",
    "authorId": "adcfe4db1a9c2c83d1457b72d1457b72",
    "dynasty": "清",
    "content": [
      "暗里春归，犹留后约，晚芳朝露。明窗未敞，爱早客来挥麈。展胭脂房栊画屏，楝风几日晴无雨。正水晶换箔，波纹吹动，淡香初吐。微度。",
      "浓阴处。讶似自兰畦，过从药圃。单衣试酒，此际何人尊俎。尚糅春入盏如人，小红秀色眉更妩。趁光阴郑重，今番待作牵衣语。"
    ]
  },
  {
    "id": "adcfe4db1a9c2c830e11bc8888833ef4",
    "title": "忆少年 · 春意，拟易安",
    "authorName": "姚华",
    "authorId": "adcfe4db1a9c2c83d1457b72d1457b72",
    "dynasty": "清",
    "content": [
      "春来何缓，春酣未久，春归偏急。经年再相见，也分携悲泣。",
      "冷露朝来如泪湿。恨流莺、感时声涩。含桃堕初果，有儿童争拾。"
    ]
  },
  {
    "id": "adcfe4db1aeaad9aee7a31bc477f0046",
    "title": "解连环 · 酬任公，用梦窗别石帚韵",
    "authorName": "麦孟华",
    "authorId": "adcfe4db1aeaad9ad1457b72d1457b72",
    "dynasty": "清",
    "content": [
      "旅怀千结，数征鸿过尽，暮云无极。怪断肠、芳草萋萋，却绿到天涯，酿成春色。尽有轻阴，未应恨、浮云西北。祗鸾钗密约，凤屧旧尘，梦回凄忆。",
      "年华逝波渐掷。叹蓬山路阻，乌盼头白。近夕阳、处处啼鹃，更刬地乱红，暗帘愁碧。怨叶相思，待题付、西流潮汐。怕春波、载愁不去，恁生见得？"
    ]
  },
  {
    "id": "adcfe4db1b4ce3162272b7ec57de5961",
    "title": "齐天乐 · 秋雨",
    "authorName": "况周颐",
    "authorId": "adcfe4db1b4ce316d1457b72d1457b72",
    "dynasty": "清",
    "content": [
      "沈郎已自拚憔悴，惊心又闻秋雨。做冷欺灯，将愁续梦，越是宵深难住。千丝万缕。更搀入虫声，搅人情绪。一片萧骚，细听不是故园树。",
      "沈沈更漏渐咽，只檐前铁马，幽愁如诉。倘是残春，明朝怕有，无数飞花飞絮。天涯倦侣。记滴向篷窗，更加悽苦。欲谱潇湘，黯愁生玉柱。"
    ]
  },
  {
    "id": "adcfe4db1b4ce316fadcd19a84440441",
    "title": "南浦 · 六月二十八日苇湾观荷同幼遐前辈",
    "authorName": "况周颐",
    "authorId": "adcfe4db1b4ce316d1457b72d1457b72",
    "dynasty": "清",
    "content": [
      "幽路入花天，闹红深、恰共中仙乘兴。花外小红亭，无人到、亭外绿荫千顷。疏烟淡日，木兰愁绝馀香凝。惜起青黄憔悴叶，曾共袅婷窥影。",
      "无边香色年年，算鸳鸯、惯识枝交蒂并。年少冶游心，飘零后、禁得万蝉悽哽。欢娱谩省。碧云日暮颇黎冷。十二回阑肠断处，依约淩波来凭。"
    ]
  },
  {
    "id": "adcfe4db1b4ce3165661bb719581e375",
    "title": "临江仙 · 前词意犹未尽再呈幼遐前辈",
    "authorName": "况周颐",
    "authorId": "adcfe4db1b4ce316d1457b72d1457b72",
    "dynasty": "清",
    "content": [
      "正是撩人天气也，可怜云淡烟轻。闹红深处见娉婷。花光人影，分占十分清。",
      "画里归来愁亦好，何须夜饮秦筝。他年记取小红亭。小红亭外，高柳万蝉声。"
    ]
  },
  {
    "id": "adcfe4db1b4ce316fb281a6b543dfed7",
    "title": "莺啼序",
    "authorName": "况周颐",
    "authorId": "adcfe4db1b4ce316d1457b72d1457b72",
    "dynasty": "清",
    "content": [
      "轻荫半湖翠罨，想临妆媚妩。镜奁远、一抹愁痕，闹红谁在深处。谩幽憩、银笺按拍，凉蝉唤入花间去。甚香风、别样温柔，淡摇洲渚。故故来迟，傍柳画舸，似淩波未许。翠堤外、人各天涯，曲阑应向凝伫。只娉婷、红衣倒影，记愁绝、中仙说与。露房擎、青子离离，为谁心苦。",
      "菱花自小，苇叶长愁，紫萍是坠絮。问并作、几多红怨，画里回首，却又盈盈，未开刚吐。芳尘去后，蘅皋悽断，非花非雾情何极，锦鳞多、恨字难分付。凉云十里，鸳鸯不是催归，有人玉鞯愁驻。逢花最惜，见说为花，便有花暗妒。向此际、揭天丝管，踠地帘栊，一任微波，鉴人幽愫。风裳水佩，罗衣纨扇，年年花好人易老，望蓬山、肠断花知否。踏摇细桨声中，路入疏烟，似闻怨语。"
    ]
  },
  {
    "id": "adcfe4db1b4ce31692c8fc1c3f845c39",
    "title": "念奴娇 · 忆南湖旧游用朱小岑先生依真飘帛塘观荷韵",
    "authorName": "况周颐",
    "authorId": "adcfe4db1b4ce316d1457b72d1457b72",
    "dynasty": "清",
    "content": [
      "长卿游倦，恰年时、画里都是愁中。湖上大堤堤上路，天涯见说能通。流水三生，淩波一霎，娇眄隔香红。垂杨踠地，那时亭北阑东。",
      "谁念芳字题残，红牙拍遍，换羽更移宫。目送横塘天样阔，香雾何事惺忪。一叶颦秋，万花妆晚，肠断到东风。鸳鸯在否，梦云犹带疏钟。"
    ]
  },
  {
    "id": "adcfe4db1b4ce316602d2d9ee50b83f7",
    "title": "高阳台",
    "authorName": "况周颐",
    "authorId": "adcfe4db1b4ce316d1457b72d1457b72",
    "dynasty": "清",
    "content": [
      "旧苑鸦寒，荒皋雁瘦，吴霜正染青袍。载酒江湖，十年吹断琼箫。玉梅花下相思路，算而今、不隔三桥。怨良宵，满目繁华，满目萧条。",
      "红笺枉费珍珠字，甚江关词赋，不抵金貂。门外垂杨，要他来系征桡。金尊自倒休教劝，怕天涯、回首魂消。碧迢迢，玉宇琼楼，绛鹤难招。"
    ]
  },
  {
    "id": "adcfe4db1b4ce3162e4316ac1678454d",
    "title": "永遇乐 · 吴坊本事和漱玉",
    "authorName": "况周颐",
    "authorId": "adcfe4db1b4ce316d1457b72d1457b72",
    "dynasty": "清",
    "content": [
      "惨碧山塘，画船只在，消泪多处。坐柳移尊，凭梅驻笛，相见应暂许。红罗嫌窄，金玲愁重，底是妒花风雨。最惆怅，惊鸿散后，梦云更迷春侣。",
      "可怜昨夜，画楼西畔，望断星点三五。钿小花羞，奁低月怨，歌态谁楚楚。赪鳞难托，红蚕更缚，可奈杜鹃催去。江南客，伤心第一，四弦倦语。"
    ]
  },
  {
    "id": "adcfe4db1b4ce3169af2c58c8ab3c541",
    "title": "法曲献仙音 · 金阊寒夜和梦窗",
    "authorName": "况周颐",
    "authorId": "adcfe4db1b4ce316d1457b72d1457b72",
    "dynasty": "清",
    "content": [
      "残月窥尊，冻云沈笛，况是天涯庭院。烛泪红深，枕棉香薄，伤心画谯清点。伴梦短梅花冷，幺禽语春怨。玉容远。",
      "也应怜、杜郎落拓，悲锦瑟弦柱，暗惊泪染。宛转碧淞潮，共垂杨、萦恨难剪。凤纸题残，奈云边、珠佩声断。拌尘销鬓绿，万一跨鸾低见。"
    ]
  },
  {
    "id": "adcfe4db1b4ce316181100166a746cbd",
    "title": "减字浣溪纱",
    "authorName": "况周颐",
    "authorId": "adcfe4db1b4ce316d1457b72d1457b72",
    "dynasty": "清",
    "content": [
      "彩胜钗头故故斜。垂杨深巷泰娘家。惜花人更瘦于花。",
      "眉黛可怜虚夜月，脸红从此断朝霞。伤心一语抵天涯。"
    ]
  },
  {
    "id": "adcfe4db1b4ce316a8449ca282a81598",
    "title": "早梅芳 · 近",
    "authorName": "况周颐",
    "authorId": "adcfe4db1b4ce316d1457b72d1457b72",
    "dynasty": "清",
    "content": [
      "海棠春，芙蓉晚。特地明妆换。银鹦呼酒，拌得相思更相见。坐慵鬟翠重，笑怯眉青浅。近尊前小立，无语杏衫茜。",
      "紫鸾箫，丹凤管。金粉江南怨。仙山楼阁，不抵人间绣帘远。瘦花莺易妒，倦柳骢难恋。醉扶归，鹔鹴残月满。"
    ]
  },
  {
    "id": "adcfe4db1b4ce3161811001664e3b019",
    "title": "减字浣溪纱",
    "authorName": "况周颐",
    "authorId": "adcfe4db1b4ce316d1457b72d1457b72",
    "dynasty": "清",
    "content": [
      "重到长安景不殊。伤心料理旧琴书。自然伤感强欢娱。",
      "十二回栏凭欲遍，海棠浑似故人姝。海棠知我断肠无。"
    ]
  },
  {
    "id": "adcfe4db1b4ce316722c0388d238b82c",
    "title": "凤栖梧过香炉营故居",
    "authorName": "况周颐",
    "authorId": "adcfe4db1b4ce316d1457b72d1457b72",
    "dynasty": "清",
    "content": [
      "记得天涯携手处。梦逐征鸿，绕遍东华路。梁燕可知人在否。相逢也莫凄凉语。",
      "泪眼更看门外树。欲断无肠，苦恨香骢误。最是不堪回首处。凤城西去棠梨雨。"
    ]
  },
  {
    "id": "adcfe4db1b4ce3169b02ba6da6d92bfa",
    "title": "菩萨蛮",
    "authorName": "况周颐",
    "authorId": "adcfe4db1b4ce316d1457b72d1457b72",
    "dynasty": "清",
    "content": [
      "五更才得朦胧睡。梦中多少伤心事。残月乱啼乌。梦回钟动无。",
      "鸳衾空复暖。魂共炉烟断。何日是欢期。他生重见时。"
    ]
  },
  {
    "id": "adcfe4db1b4ce316c2ebbe3bb3316380",
    "title": "鹧鸪天",
    "authorName": "况周颐",
    "authorId": "adcfe4db1b4ce316d1457b72d1457b72",
    "dynasty": "清",
    "content": [
      "苦恨花枝照酒杯。名花谁见老风埃。凭伊满地飘红雨，消得春人爱惜来。",
      "惊岁晚，又春回。伤心长是强颜开。芙蓉城阙知何处，说到神仙事可哀。"
    ]
  },
  {
    "id": "adcfe4db1b4ce316a2d534f6c9dd4155",
    "title": "减字木兰花",
    "authorName": "况周颐",
    "authorId": "adcfe4db1b4ce316d1457b72d1457b72",
    "dynasty": "清",
    "content": [
      "风狂雨横。未必城南芳信准。说起前游。梦绕青蓬一叶舟。",
      "花枝纵好。载酒情怀都倦了。柳外湖边。付与鸳鸯付与蝉。"
    ]
  },
  {
    "id": "adcfe4db1b4ce3160f55e0fe201ffc1a",
    "title": "苏武慢寒夜闻角",
    "authorName": "况周颐",
    "authorId": "adcfe4db1b4ce316d1457b72d1457b72",
    "dynasty": "清",
    "content": [
      "愁入云遥，寒禁霜重，红烛泪深人倦。情高转抑，思往难回，悽咽不成清变。风际断时，迢递天街，但闻更点。枉教人回首，少年丝竹，玉容歌管。",
      "凭作出、百绪凄凉，凄凉惟有，花冷月闲庭院。珠帘绣幕，可有人听，听也可曾肠断。除却塞鸿，遮莫城乌，替人惊惯。料南枝明月，应减红香一半。"
    ]
  },
  {
    "id": "adcfe4db1b4ce316c06ad8c9878a9240",
    "title": "金缕曲 · 八月十八夜记梦",
    "authorName": "况周颐",
    "authorId": "adcfe4db1b4ce316d1457b72d1457b72",
    "dynasty": "清",
    "content": [
      "风叶鸣窗竹。黯秋灯、残更数尽，梦回难续。天上寒于人间否，记伴黔娄幽独。惶愧煞、年时金屋。底不相逢教传语，怕相逢、令我悲心目。应念我，瘦于菊。",
      "西风等是无情物。说凄凉、人天一例，清寒彻骨。归去青鸾休相问，珍重菱花香玉。只此恨、平生谁属。第一天涯伤心事，有阿侯、夜守秋坟哭。浑未解，诉寒燠。"
    ]
  },
  {
    "id": "adcfe4db1b4ce316c02802b979824d16",
    "title": "蝶恋花 · 八月二十二日邃父招同文石幼遐登西爽阁子美因病不至",
    "authorName": "况周颐",
    "authorId": "adcfe4db1b4ce316d1457b72d1457b72",
    "dynasty": "清",
    "content": [
      "西北云高连睥睨。万里愁心，一抹遥山翠。谁向西风传恨字。秋光鬯好人憔悴。",
      "有酒盈尊须拌醉。感逝伤离，何况登临地。满目烟芜残照里。青青不尽平生意。"
    ]
  },
  {
    "id": "adcfe4db1b4ce316839dde16235e0d31",
    "title": "烛影摇红 · 腊月二十夜大雪归自四印斋作",
    "authorName": "况周颐",
    "authorId": "adcfe4db1b4ce316d1457b72d1457b72",
    "dynasty": "清",
    "content": [
      "夜话高斋，碎琼随步归来晚。小窗烧烛对梅花，疏影如相款。赢得尘襟暂濣。甚清寒、天涯未惯。料量青鬓，几许霜华，角声休唤。",
      "风雪年年，旧吟春事成依黯。素娥深锁冻云低，幽恨凭谁管。不恨琼楼自远。恨华年、无端暗换。怎生消受，明日旗亭，鹔鹴须典。"
    ]
  },
  {
    "id": "adcfe4db1b4ce31662f3343b5fad1e1a",
    "title": "摸鱼儿 · 甲午中秋",
    "authorName": "况周颐",
    "authorId": "adcfe4db1b4ce316d1457b72d1457b72",
    "dynasty": "清",
    "content": [
      "正良宵、玉轮高揭，桂花香堕瑶席。红楼十二晶帘卷，谁见素娥幽寂。休怨抑，算阅尽清寒，尚有团圞日。持觞太息。问袁渚烟寒，庾楼尘掩，谁与共今夕。",
      "凝眸处，大地山河莹彻。秋容净扫空碧。柔情一缕浑难诉，便抵云罗千尺。闲伫立，怕只有流萤，来照罗衣湿。婵娟望极。怅佳节难酬，苦吟谁和，虫语咽苔隙。"
    ]
  },
  {
    "id": "adcfe4db1b4ce3168ed6302f3d12f50f",
    "title": "八归 · 题张子苾祥龄半箧秋词",
    "authorName": "况周颐",
    "authorId": "adcfe4db1b4ce316d1457b72d1457b72",
    "dynasty": "清",
    "content": [
      "吴鬓霜点，京尘衫色。如梦事往倦说。何堪蠹纸珍珠字，还付九天哀怨，雨潮呜咽。二十年前分襟地，剩惨澹铜驼烟月。渭水曲、莫赋招魂，此恨总华发。",
      "赓和年时对影，挥毫珠玉，四印高斋清绝。远游王粲，少时张绪，荏苒兰荃摧折。访沧桑旧雨，我独中肠杜陵热。知何许、令威华表，瘦损琼箫，香词空半箧。"
    ]
  },
  {
    "id": "adcfe4db1b4ce3165083fbd009d8231c",
    "title": "隔浦莲近杭州人来言湖上荷花盛开为占此调依梦表单",
    "authorName": "况周颐",
    "authorId": "adcfe4db1b4ce316d1457b72d1457b72",
    "dynasty": "清",
    "content": [
      "蘅皋不度佩响。飞梦成来往。画里楼台换，迷金碧，千波晃。鸥鹭知怅惘。天机锦，未了云霞想。",
      "影娥上。含情怕问，玉容别久无恙。夕阳芳草，误了红衣双桨。香色年年送去浪。休忘。踏摇归路妍唱。"
    ]
  },
  {
    "id": "adcfe4db1b4ce31676a6dfd1481ca712",
    "title": "风入松 · 宋徽宗琴名松风",
    "authorName": "况周颐",
    "authorId": "adcfe4db1b4ce316d1457b72d1457b72",
    "dynasty": "清",
    "content": [
      "北来征雁带魂消。夕吹咽寒涛。太清楼畔鶤弦涩，空回首、仙乐层霄。旧谱水云舟夜，新声国宝湖桥。",
      "杏花词事剪冰绡。遗恨付桐焦。音官大晟飘零后，风和雨、送尽云韶。今古人天悽籁，霓裳一例蓬蒿。"
    ]
  },
  {
    "id": "adcfe4db1b4ce316859ee3f84880f10b",
    "title": "西江月 · 乙卯七月二十五日梦中哭醒口占",
    "authorName": "况周颐",
    "authorId": "adcfe4db1b4ce316d1457b72d1457b72",
    "dynasty": "清",
    "content": [
      "梦里十年影事，醒来半日闲愁。罗衾寒侧作深秋。清泪味酸于酒。",
      "何处伤心不极，此生只恨难休。眼前红日在帘钩。听雨听风时候。"
    ]
  },
  {
    "id": "adcfe4db1b4ce31653916f8de0e3f045",
    "title": "多丽 · 秋雨",
    "authorName": "况周颐",
    "authorId": "adcfe4db1b4ce316d1457b72d1457b72",
    "dynasty": "清",
    "content": [
      "碎秋心、断鸿残角疏砧。更何堪、潇潇飒飒，黄昏付与秋霖。问谁消、虫声四壁，知难醒、蝶梦重衾。败叶阶前，孤桐井畔，丝丝浑似泪沾襟。美人隔、红墙碧汉，尘世自晴阴。重阳近、横空作暝，见说登临。",
      "锁姮娥、浓氛惨结，西风消息侵寻。费香添、猊薰恁热，兼露滴、鹤警还喑。变徵无端，移宫未稳，邻家铁笛入云深。向此际、违寒避湿，菊酿索浓斟。沧江晚、斜阳回首，恨满烟林。"
    ]
  },
  {
    "id": "adcfe4db1b4ce316be188dd55ed0390e",
    "title": "紫萸香慢 · 九日再赋",
    "authorName": "况周颐",
    "authorId": "adcfe4db1b4ce316d1457b72d1457b72",
    "dynasty": "清",
    "content": [
      "凭危阑、茱萸愁把，作寒野色悽迷。拌一回扶醉，便消得、斜阳西。",
      "信是无风无雨，甚寥天鸿唳，梦压云低。笑刘郎、恁日搦管怯糕题。",
      "指峻路、有人手携。",
      "秋期。省记疑非。颦欲损、远山眉。算黄花晚畹，闲情得似，陶令东篱。",
      "可无白衣人至，最醒处、易成悲。峭西风、未妨吹帽，茂陵丝鬓，谁惜绿减霜欺，清泪自持。"
    ]
  },
  {
    "id": "adcfe4db1b4ce31606049bed91331ae3",
    "title": "最高楼雨夕饯秋",
    "authorName": "况周颐",
    "authorId": "adcfe4db1b4ce316d1457b72d1457b72",
    "dynasty": "清",
    "content": [
      "风和雨、呜咽似骊歌。芳节惜蹉跎。高楼何况闻鸿雁，重衾生怕梦山河。说伤心，应更比，送春多。",
      "钟未到、尚馀梧几叶。更欲断、最怜花寸蜡。霜晚晼、鬓消磨。西风树到无声苦，东篱菊亦奈愁何。剩凄清，今夕也，等闲过。"
    ]
  },
  {
    "id": "adcfe4db1b4ce316c2ebbe3b3e7560fa",
    "title": "鹧鸪天",
    "authorName": "况周颐",
    "authorId": "adcfe4db1b4ce316d1457b72d1457b72",
    "dynasty": "清",
    "content": [
      "如梦如烟忆旧游。听风听雨卧沧洲。烛消香灺沈沈夜，春也须归何况秋。",
      "书咄咄，索休休。霜天容易白人头。秋归尚有黄花在，未必清樽不破愁。"
    ]
  },
  {
    "id": "adcfe4db1b4ce316c2ebbe3bad895c7c",
    "title": "鹧鸪天",
    "authorName": "况周颐",
    "authorId": "adcfe4db1b4ce316d1457b72d1457b72",
    "dynasty": "清",
    "content": [
      "老向书丛作蠹鱼。病馀还补蠹馀书。剧怜风雅凋残甚，怪底经生故训疏。",
      "风雨外，闭门居。一编能遣几居诸。寻常豹鼠何难识，未必终童我不如。"
    ]
  },
  {
    "id": "adcfe4db1b4ce31690b87030b4655e54",
    "title": "徵招沤尹将之吴门，有书来云：虽小别，亦依黯也。赋此报之",
    "authorName": "况周颐",
    "authorId": "adcfe4db1b4ce316d1457b72d1457b72",
    "dynasty": "清",
    "content": [
      "清琴各自怜孤倚，停云总成消黯。后约几情深，比黄花香澹。客襟悽万感。算霜月、一秋分占。见说将离，绿芜愁到，冷吟阑槛。",
      "点检浣花笺，珍珠字、天涯更无人念。咫翠隔吴云，也难为别暂。不辞青鬓减。只尊酒、再携须酽。雨潮语、寂寞沧州，更雁惊寒渐。"
    ]
  },
  {
    "id": "adcfe4db1b4ce31662a81ae9263fd039",
    "title": "玲珑玉",
    "authorName": "况周颐",
    "authorId": "adcfe4db1b4ce316d1457b72d1457b72",
    "dynasty": "清",
    "content": [
      "无恙危阑，染秋色、一夕谁知。林疏日薄，作寒那更天涯。恼乱丹枫醉舞，甚婵娟青女，犹斗华姿。悽其。亏荒城，侵晓角吹。",
      "漫惜何郎鬓绿，念江山金粉，一例成悲。懒具鹴裘，向东篱、且看寒枝。葭苍伊人何处，便咽尽、孤琴促节，雅操贻谁。锦书滞，怅南楼，惊雁过迟。"
    ]
  },
  {
    "id": "adcfe4db1b4ce316d8514caf585a1910",
    "title": "南乡子",
    "authorName": "况周颐",
    "authorId": "adcfe4db1b4ce316d1457b72d1457b72",
    "dynasty": "清",
    "content": [
      "秋士惯疏萧。典尽鹴裘饮更豪。况有鸾笙丹凤琯，良宵。不放青灯照寂寥。",
      "一笠一诗瓢。随分沧州听雨潮。何止黄花堪插帽，娇娆。江上芙蓉亦后凋。"
    ]
  },
  {
    "id": "adcfe4db1b4ce316ea8aeb1dc652bd98",
    "title": "曲玉管 · 忆虎山旧游",
    "authorName": "况周颐",
    "authorId": "adcfe4db1b4ce316d1457b72d1457b72",
    "dynasty": "清",
    "content": [
      "两桨春柔，重闉夕远，尊前几日惊鸿影。不道琼箫吹彻，悽感平生。忍伶俜。杳杳蘅皋，茫茫桑海，碧城往事愁重省。问讯寒山，可有无限伤情。",
      "作钟声。换尽垂杨，只萦损、天涯丝鬓。那知倦后相如，春来苦恨青青。楚腰擎。抵而今消黯，点检青衫红泪，夕阳衰草，满目江山，不见倾城。"
    ]
  },
  {
    "id": "adcfe4db1b4ce316715816d03475a4e0",
    "title": "醉翁操",
    "authorName": "况周颐",
    "authorId": "adcfe4db1b4ce316d1457b72d1457b72",
    "dynasty": "清",
    "content": [
      "悽然。春妍。含喧。渺风烟。堪怜。南鸿为谁愁惊寒。雪明霜暗何天。凭画阑。有恨付无言。",
      "隔软红几家管弦。艳阳错认，生怕啼鹃。玉钟翠袖，回首承平少年。花有香而歌前。柳有阴而吟边。何因青鬓斑。多情无韶颜。阻梦万千山。乱云残照春忍还。"
    ]
  },
  {
    "id": "adcfe4db1b4ce316fd824f34f5d4f81d",
    "title": "添字浣溪纱沤尹往还苏沪间，蟾不再圆，骊辄一唱，感时惜别情见乎词",
    "authorName": "况周颐",
    "authorId": "adcfe4db1b4ce316d1457b72d1457b72",
    "dynasty": "清",
    "content": [
      "身世沧波夕照边。总然相见亦相怜。那更垂杨偏不系，木兰船。",
      "莫向天涯轻小别，几回小别动经年。早是无多双鬓绿，况霜天。"
    ]
  },
  {
    "id": "adcfe4db1b4ce31632f01f915e80c35a",
    "title": "金缕曲 · 海上秋深，炎景逾庚伏，感拈此解",
    "authorName": "况周颐",
    "authorId": "adcfe4db1b4ce316d1457b72d1457b72",
    "dynasty": "清",
    "content": [
      "天也因人热。甚秋风、年年容易，者回奇绝。燄燄烧空云如火，占断沧溟空阔。却付与、乱虫骚屑。空谷断无人倚竹，笑梧桐、何苦知清节。谁障扇，庾楼月。",
      "燠凉也作沧桑阅。便寻常、天时人事，而今休说。门外风沙骄阳路，珍重填胸冰雪。问褦襶、何如吾拙。推枕总然无好梦，又朝暾、红似残鹃血。愁极目，且晞发。"
    ]
  },
  {
    "id": "adcfe4db1b4ce31666f24ccdd553284a",
    "title": "定风波 · 中秋集愚园为彊村补祝",
    "authorName": "况周颐",
    "authorId": "adcfe4db1b4ce316d1457b72d1457b72",
    "dynasty": "清",
    "content": [
      "净洗尘氛一雨凉。中秋天气日犹长。把酒祝君千万寿。知否。天教留眼看红桑。",
      "莫负名园今夜月。清节。未花桂叶亦芬芳。更擪玉笙铿铁板。休管。绿阴深处万蛬螀。"
    ]
  },
  {
    "id": "adcfe4db1b4ce3161ea7887984e8569d",
    "title": "玉烛新重阳近矣倚此为寒花问",
    "authorName": "况周颐",
    "authorId": "adcfe4db1b4ce316d1457b72d1457b72",
    "dynasty": "清",
    "content": [
      "光阴簪菊近。费暗省秋期，几探芳信。故人自别，江山瘦、鬯好登临谁分。",
      "题糕落帽。忍忘却年时疏俊。帘乍卷、笙语霜前，依稀破人酲困。",
      "安排更把茱萸，怕刬地烟尘，放晴难稳。素娥问讯。",
      "应不负、占取一天风韵。无情有恨，数旧约曾无凭准。",
      "愁暂倚、风雨壶觞，低徊看鬓。"
    ]
  },
  {
    "id": "adcfe4db1b4ce3168a50f4ee958f91ab",
    "title": "倾杯 · 丙辰自寿",
    "authorName": "况周颐",
    "authorId": "adcfe4db1b4ce316d1457b72d1457b72",
    "dynasty": "清",
    "content": [
      "清瘦秋山，斑斓霜树，年年劝人杯盏。浮生事未信，全是似月难圆，比云更幻。便南飞、黄鹤依然腰笛，意懒旧江山，梦沈天远。自惜金缕，沧桑莫辞留倦眼。",
      "首重回、承平游衍。怕者回凭阑，斜阳如水，去日蹉跎，青镜鬓丝，较甚文章贱。持此恨谁遣。凭消领、梧叶闲愁，芙蓉幽怨，相期老圃寒花晚。"
    ]
  },
  {
    "id": "adcfe4db1b4ce31601592a33640dcd85",
    "title": "洞仙歌 · 秋日独游某氏园",
    "authorName": "况周颐",
    "authorId": "adcfe4db1b4ce316d1457b72d1457b72",
    "dynasty": "清",
    "content": [
      "一晌闲缘借。便意行散缓，消愁聊且。有花迎径曲，鸟呼林罅。秋光取次披图画。恣远眺、登临台与榭。堪潇洒。奈脉断征鸿，幽恨翻萦惹。",
      "忍把。鬓丝影里，袖泪寒边，露草烟芜，付与杜牧狂吟，误作少年游冶。残蝉肯共伤心话。问几见斜阳衰柳挂。谁慰藉，到重阳，插菊携萸事真假。酒更贳、更有约、东篱下。怕蹉跎霜讯，梦沈人悄西风乍。"
    ]
  },
  {
    "id": "adcfe4db1b4ce316f5544310cb296d9c",
    "title": "紫萸香慢 · 丙辰重九",
    "authorName": "况周颐",
    "authorId": "adcfe4db1b4ce316d1457b72d1457b72",
    "dynasty": "清",
    "content": [
      "又匆匆、一回重九，菊萸总随愁新。恁悲哉秋气，惯萧瑟、隔年人。",
      "最是无风无雨，费遥山眉翠，镇日合颦。念东篱、俊约迹往越成尘。",
      "渺过雁、几重冷云。",
      "黄昏。忍对清尊。持薄酒，与谁温。甚青娥皓齿，檀痕掐损，毕竟声吞。",
      "总然夕阳如醉，算多事、怨浓氛。强登临、自怜衰鬓，故人不见，寥落客里佳辰，霜重闭门。"
    ]
  },
  {
    "id": "adcfe4db1b4ce316bc279f24deabdf24",
    "title": "满路花 · 彊村有听歌之约词以坚之",
    "authorName": "况周颐",
    "authorId": "adcfe4db1b4ce316d1457b72d1457b72",
    "dynasty": "清",
    "content": [
      "虫边安枕簟，雁外梦山河。不成双泪落、为闻歌。浮生何益，尽意付消磨。见说寰中秀，漫睩修蛾。旧家风度无过。",
      "凤城丝管，回首惜铜驼。看花馀老眼、重摩挲。香尘人海，唱彻定风波。点鬓霜如雨，未比愁多。问天还问嫦娥。"
    ]
  },
  {
    "id": "adcfe4db1b4ce316acea7089856cfac1",
    "title": "塞翁吟",
    "authorName": "况周颐",
    "authorId": "adcfe4db1b4ce316d1457b72d1457b72",
    "dynasty": "清",
    "content": [
      "有约无风雨，不分冷落歌尘。几愁里，掩重门。黯烛泪襟痕。逢花拌酒年时梦，何处暂许温存。绣隐幕，麝飘茵。",
      "为说与消魂。冰轮。凭阑见、嫦娥自昔，浑未肯、多情向人。便真个、闻声对影，也无望、点拍霓裳，驻得浮云。相如倦也，只有纤阿，来照黄昏。"
    ]
  },
  {
    "id": "adcfe4db1b4ce316a90bcdc10998ace9",
    "title": "蕙兰芳引",
    "authorName": "况周颐",
    "authorId": "adcfe4db1b4ce316d1457b72d1457b72",
    "dynasty": "清",
    "content": [
      "歌扇舞衣，早悽断、倦游心目。艳千里秋尘，多恐破愁未足。茂陵病损，意最感、霓裳新曲。悄梦云不度，咫尺天涯丝竹。",
      "玉雪伊人，星辰昨夜，总付枨触。问能几消磨，何止鬓难再绿。垂鞭侧帽，坠欢忍续。招素娥、来话广寒幽独。"
    ]
  },
  {
    "id": "adcfe4db1b4ce316d36ee6a2fcf87eb2",
    "title": "八声甘州 · 葬花一剧，属梅郎擅场之作，为赋两调",
    "authorName": "况周颐",
    "authorId": "adcfe4db1b4ce316d1457b72d1457b72",
    "dynasty": "清",
    "content": [
      "向天涯、丝管已难听，何堪恁伤春。算怜卿怜我，无双倾国，第一愁人。仿佛妒花风雨，逐梦入行云。芳约啼鹃外，回首成尘。",
      "占取人天红紫，早颓圆断井，分付消魂。拌随波未肯，何计更飘茵。便三生，愿为香土，费怨歌，谁惜翠眉颦。肠回处，只青衫泪，得似红巾。"
    ]
  },
  {
    "id": "adcfe4db1b4ce316762b8b71e727739e",
    "title": "西子妆",
    "authorName": "况周颐",
    "authorId": "adcfe4db1b4ce316d1457b72d1457b72",
    "dynasty": "清",
    "content": [
      "蛾蕊颦深，翠茵蹴浅，暗省韶光迟暮。断无情种不能痴，替消魂、乱红多处。飘零信苦。只逐水、沾泥太误。送春归、费粉娥心眼，低徊香土。",
      "娇随步。著意怜花，又怕花欲妒。莫辞身化作微云，傍落英、已歌犹驻。哀筝似诉。最肠断、红楼前度。恋寒枝、昨梦惊残怨宇。"
    ]
  },
  {
    "id": "adcfe4db1b4ce316fb281a6b68ca0c3b",
    "title": "莺啼序",
    "authorName": "况周颐",
    "authorId": "adcfe4db1b4ce316d1457b72d1457b72",
    "dynasty": "清",
    "content": [
      "闻歌向来易感，倚孤琴倦语。记曾几、花月因循，自别何事凝伫。费遥夜、红牙按拍，湖天可有痴云驻。为伤春蹙遍，双蛾似怜迟暮。芳约燕兰，梦里事往，剩沧洲卧雨。渭城唱、禁得何堪，茂陵诗鬓将素。忍重寻、旗亭败壁，最枨触、新腔金谱。翠禽边、昨夜星辰，缟衣仙路。惊鸿片霎，怨宇三生，此情定念否。人去也、一声双泪，便抵河满，慧业愁根，更谁侬汝。",
      "玉珰盼断，青衫湿遍，何郎诗笔犹萧瑟，再休提、旧曲霓裳序。人天几劫，何曾换却华鬟，葬花怕无香土。离魂化蝶，到得西泠，要柳丝系住。尚仿佛、江山金粉，未尽消磨，几见娉婷，旧家风度。云涯恨远，霜华愁重，相思休管鹤更瘦。便瑶台、从此迷烟雾。淞潮待剪还慵，自拨湘弦，断肠诉与。"
    ]
  },
  {
    "id": "adcfe4db1b4ce316e33872b1cf0f0281",
    "title": "水调歌头 · 明瞿忠宣公印文曰“起田氏”",
    "authorName": "况周颐",
    "authorId": "adcfe4db1b4ce316d1457b72d1457b72",
    "dynasty": "清",
    "content": [
      "人世自桑海，金石讵消磨。孤山忠武王印，历劫水云窝。难得后先辉映，唱彻鹤归来后，遗致见文何。可惜昆吾铁，斫不到蛟鼍。",
      "击贼笏，辽东帽，等摩挲。戋戋身外物耳，声价重山河。我是湘南聱叟，怀想灵旗风雨，渺渺洞庭波。甚日数椽隐，乞与壮烟萝。"
    ]
  },
  {
    "id": "adcfe4db1b4ce316d17fe52a474f0b40",
    "title": "六州歌头",
    "authorName": "况周颐",
    "authorId": "adcfe4db1b4ce316d1457b72d1457b72",
    "dynasty": "清",
    "content": [
      "飞蓬两鬓，容易雪霜欺。能似旧，青青否，一丝丝。不须悲。草木无情物，催换叶，清秋节，芳未歇，寒先彻，底禁持。似我工愁，倘不教憔悴，造物何私。况天涯漂泊后，昨梦都非。老态垂垂。镜先知。",
      "念欢事少，忧心悄，吾衰早，复奚辞。长似此，星星矣，欲胡为。莫频窥。一样伤心色，行滋蔓，到吟髭。金粉改，江山在，越悽其。商妇琵琶，咽到无声处，萦损蛾眉。便青春又也，忍忆少年时。醉插花枝。"
    ]
  },
  {
    "id": "adcfe4db1b4ce316250bf52b84ee0664",
    "title": "添字浣溪纱自题菊梦词",
    "authorName": "况周颐",
    "authorId": "adcfe4db1b4ce316d1457b72d1457b72",
    "dynasty": "清",
    "content": [
      "辛苦回灯忆梦时。梦馀遗恨满天涯。丛菊赚人多少泪，况梅枝。",
      "酒畔光阴银凿落，曲中消息玉参差。雪虐霜欺须拌得，鬓边丝。"
    ]
  },
  {
    "id": "adcfe4db1b4ce3167e5e65f8871ee96e",
    "title": "绕佛阁 · 过教场头巷鹜翁故居",
    "authorName": "况周颐",
    "authorId": "adcfe4db1b4ce316d1457b72d1457b72",
    "dynasty": "清",
    "content": [
      "旧怀拌损。残照故国，无泪堪霣。愁路骢引。梦华逝水、雪鸿更休问。凤城大隐。门巷未改，阅世朝槿。暗尘悽紧。",
      "燕归莫也、雕梁怕重认。送目幻楼阁，自古沧桑无此恨。谁念未归，山邱须与忍。剩占取人天，各自孤愤。惘然金粉。便对影江山，无复游俊。悄寒边、暮云低尽。"
    ]
  },
  {
    "id": "adcfe4db1b4ce31689cd1485eeb2e3cb",
    "title": "戚氏 · 沤尹为畹华索赋此调，走笔应之",
    "authorName": "况周颐",
    "authorId": "adcfe4db1b4ce316d1457b72d1457b72",
    "dynasty": "清",
    "content": [
      "伫飞鸾。萼绿仙子彩云端。影月娉婷，浣霞明艳，好谁看。华鬟。梦寻难。当歌掩泪十年间。文园鬓雪如许，镜里长葆几朱颜。缟袂重认，红帘初卷，怕春暖也犹寒。乍维摩病榻，花雨催起，著意清欢。丝管赚出婵娟。珠翠照映，老眼太辛酸。春宵短、系骢难稳，栩蝶须还。",
      "近尊前。暂许对影香南。笛语遍写乌阑。番风渐急，省识将离，已忍目断关山。念我沧江晚，消何逊笔，旧恨吟边。未解清平调苦，道苔枝、翠羽信缠绵。剧怜画罨瑶台，醉扶纸帐，争遣愁千万。算更无、月地云阶见。谁与诉、鹤守缘悭。甚素娥、暂缺能圆。更芳节、后约是今番。耐清寒惯，梅花赋也，好好纫兰。"
    ]
  },
  {
    "id": "adcfe4db1b4ce316e2e25c0669fa2d7a",
    "title": "鹧鸪天 · 赠阿蘩",
    "authorName": "况周颐",
    "authorId": "adcfe4db1b4ce316d1457b72d1457b72",
    "dynasty": "清",
    "content": [
      "桃李为容雪作肤。本来珠海出明珠。十年看舞听歌倦，脆管帘栊一起予。",
      "春婉娩，锦模糊。江山金粉属侬渠。冰霜磨炼相思骨，容易天教付点酥。"
    ]
  },
  {
    "id": "adcfe4db1b4ce3164925f951ddcc7250",
    "title": "甘草子 · 七月初五夜雨",
    "authorName": "况周颐",
    "authorId": "adcfe4db1b4ce316d1457b72d1457b72",
    "dynasty": "清",
    "content": [
      "风雨。飒飒潇潇，卷地收残暑。一叶下廊腰，省识秋来路。",
      "低尽碧天凝眸处。更黭黮、湿云堆絮。蓦忆江南庾郎赋，比断鸿哀否。"
    ]
  },
  {
    "id": "adcfe4db1b4ce31617ba448a84e2ba31",
    "title": "摸鱼儿 · 癸亥八月初二日赋",
    "authorName": "况周颐",
    "authorId": "adcfe4db1b4ce316d1457b72d1457b72",
    "dynasty": "清",
    "content": [
      "近尊前、一声河满，声吞和泪肠热。十年花事伶俜甚，禁得彩幡摧折。风雨咽。为已断鹃魂，苦忆啼时血。情天一发。念芳约俱寒，坠欢何望，曲怨玉笺裂。",
      "花落后，无那佳人又别。胭脂犹有残雪。天涯忍此春消息，不是众芳消歇。千万结。剩弱线衰杨，青眼堪愁绝。倡条冶叶。问底事干卿，一池吹皱，持恨与谁说。"
    ]
  },
  {
    "id": "adcfe4db1b4ce316c2ebbe3b303fabc1",
    "title": "鹧鸪天",
    "authorName": "况周颐",
    "authorId": "adcfe4db1b4ce316d1457b72d1457b72",
    "dynasty": "清",
    "content": [
      "匝地娇雷殷画轮。疏钟无力破黄昏。总然明月都如梦，也有青山解辟尘。",
      "枫叶醉，菊花新。色香天与馈吾贫。西风肯到闲庭院，消得凭阑一岸巾。"
    ]
  },
  {
    "id": "adcfe4db1b4ce316e22d52e4fe2d82b9",
    "title": "鹧鸪天 · 重阳不登山，示绵初、密文两女。客有作重阳词者，用避灾字，此字不易用也",
    "authorName": "况周颐",
    "authorId": "adcfe4db1b4ce316d1457b72d1457b72",
    "dynasty": "清",
    "content": [
      "秋是愁乡雁不来。登高何望只风埃。暂时枫叶浓如酒，何处萸囊避得灾。",
      "怜霸业，委荒莱。即今戏马亦无台。何如偃蹇东篱下，犹有南山照酒杯。"
    ]
  },
  {
    "id": "adcfe4db1b4ce3164526cdc8525293cd",
    "title": "金缕曲 · 题东山老人山水画册。老人一号寐叟",
    "authorName": "况周颐",
    "authorId": "adcfe4db1b4ce316d1457b72d1457b72",
    "dynasty": "清",
    "content": [
      "遗恨横苍翠。算年时、多情海日，见人憔悴。满目江山残金粉，叟也何尝能寐。丘壑是、填胸块垒。叠嶂层峦空回合，甚兰根、欲著浑无地。知渲染，费清泪。",
      "静观无那东轩寄。俯茫茫、同昏八表，涛惊云诡。陵谷迁流十年梦，并作无声诗史。聊付托、迂倪颠米。兜率海山堪盘礡，莫骖鸾、回首人间世。墨黯淡，剡溪纸。"
    ]
  },
  {
    "id": "adcfe4db1b4ce31616acc4e521914e97",
    "title": "霜花腴彊村先生霜腴图题词",
    "authorName": "况周颐",
    "authorId": "adcfe4db1b4ce316d1457b72d1457b72",
    "dynasty": "清",
    "content": [
      "醉扶寿客，近酒边、何知世有沧桑。风雨天涯，燠寒人境，十年顾影情芳。自持晚香。甚岁华、葵麦斜阳。费肠回、旧约东篱，义熙笺管几吟商。",
      "消得未荒三径，是怀姿卓杰，照映容光。彭泽秋高，郦泉花大，才知瘦亦寻常。校馀梦凉。引镜看、诗鬓能苍。办餐英、驻景年年，采山烟路长。"
    ]
  },
  {
    "id": "adcfe4db1b4ce31636f09884804302b7",
    "title": "金缕曲",
    "authorName": "况周颐",
    "authorId": "adcfe4db1b4ce316d1457b72d1457b72",
    "dynasty": "清",
    "content": [
      "秋也抛人去。旧吟边、是花是泪，都无寻处。还忆碧阑幽梦小，月底瞢腾香雾。拌寂寞、和烟和露。未解飘零无限意，恰西风、已觉思量苦。如我瘦，最怜汝。",
      "而今更是悽无语。误芳期、脂痕鬓影，暗伤迟暮。不为此时憔悴损，只为前时媚妩。争并作、一时情绪。翠袖不堪重倚竹，正愁人、何止飘红雨。休为我，唱金缕。"
    ]
  },
  {
    "id": "adcfe4db1b4ce316cccea736615a4158",
    "title": "花发沁园春小春见梅",
    "authorName": "况周颐",
    "authorId": "adcfe4db1b4ce316d1457b72d1457b72",
    "dynasty": "清",
    "content": [
      "薄暖轻寒，去春还远，绮窗又见春色。纤红吐秀，小碧衔妍，略约去年风格。年时记得。花落后、时时相忆。恰开也、又说花枝，撩人春恨如织。",
      "问讯瑶台咫尺。算何郎韶颜，一见还识。帘深贮艳，槛曲移香，何处好春消息。花前小立。应胜似、无端寻觅。便三点、两点春光，此时多少怜惜。"
    ]
  },
  {
    "id": "adcfe4db1b4ce31618110016090f29ab",
    "title": "减字浣溪纱",
    "authorName": "况周颐",
    "authorId": "adcfe4db1b4ce316d1457b72d1457b72",
    "dynasty": "清",
    "content": [
      "如水清凉沁碧衫。一重秋树一重帘。一痕眉月影纤纤。",
      "树隔层烟烟隔月，幽情无奈一窗衔。玉钩银烛海棠酣。"
    ]
  },
  {
    "id": "adcfe4db1b4ce3164e283005728e866b",
    "title": "水调歌头 · 落花",
    "authorName": "况周颐",
    "authorId": "adcfe4db1b4ce316d1457b72d1457b72",
    "dynasty": "清",
    "content": [
      "拥被不听雨，作算一宵晴。峭风多事吹送，到枕一更更。花落已知不少，一半可能留得，未问意先惊。帘幕带烟卷，红紫绣中庭。",
      "促成阴，催结子，此时情。了他春事，不是风雨妒残英。风雨枉教人怨，知否无风无雨，也自要飘零。只是一春老，无计劝愁莺。"
    ]
  },
  {
    "id": "adcfe4db1b4ce3168d43bb490b07f279",
    "title": "江南好",
    "authorName": "况周颐",
    "authorId": "adcfe4db1b4ce316d1457b72d1457b72",
    "dynasty": "清",
    "content": [
      "怜花瘦，移向绣闺中。掩却碧纱屏十二，晓来依样有残红。",
      "不敢怨东风。"
    ]
  },
  {
    "id": "adcfe4db1b4ce3165722fffc80adac98",
    "title": "江南好咏梅",
    "authorName": "况周颐",
    "authorId": "adcfe4db1b4ce316d1457b72d1457b72",
    "dynasty": "清",
    "content": [
      "娉婷甚，不受点尘侵。随意影斜都入画，自来香好不须寻。",
      "人在绮窗深。"
    ]
  },
  {
    "id": "adcfe4db1b4ce3168152ce55fc04786d",
    "title": "金人捧露盘 · 芙蓉",
    "authorName": "况周颐",
    "authorId": "adcfe4db1b4ce316d1457b72d1457b72",
    "dynasty": "清",
    "content": [
      "恁娉婷。真不染，世间尘。似静女，晓镜妆新。当楼映幕，未烦初日助风神。据霜高格，与东篱、傲骨同论。",
      "梦江头，搴木末，谁手把，寄夫君。旧情在、麝度微薰。集裳欲问，水花莫误注骚人。后开随分，向西风、展尽红颦。"
    ]
  },
  {
    "id": "adcfe4db1b4ce3161368c914b638d739",
    "title": "临江仙",
    "authorName": "况周颐",
    "authorId": "adcfe4db1b4ce316d1457b72d1457b72",
    "dynasty": "清",
    "content": [
      "老去相如犹作客，天涯跌宕琴尊。上阶难得旧苔痕。帘深春梦浅，香冷夕阳温。",
      "拾翠心情消歇尽，东风不度兰荪。言愁天亦欲黄昏。断魂芳草外，何止忆王孙。"
    ]
  },
  {
    "id": "adcfe4db1b4ce3161368c91462b32ec1",
    "title": "临江仙",
    "authorName": "况周颐",
    "authorId": "adcfe4db1b4ce316d1457b72d1457b72",
    "dynasty": "清",
    "content": [
      "一桁湘帘尘不到，除非燕子归来。吴天畅好碧于苔。月娥琼驾出，流照软金杯。",
      "明日阴晴君莫问，回灯又见花开。非花非雾即蓬莱。邻娃工度曲，弦管未须哀。"
    ]
  },
  {
    "id": "adcfe4db1b4ce3161368c9144d0dbafe",
    "title": "临江仙",
    "authorName": "况周颐",
    "authorId": "adcfe4db1b4ce316d1457b72d1457b72",
    "dynasty": "清",
    "content": [
      "约略琵琶商妇怨，春花秋月蹉跎。貂裘换后峭寒多。江山欹枕梦，风雨缺壶歌。",
      "明镜晓霜羞短发，负他云髻峨峨。相逢切莫误横波。雍门成旧曲，无计惜韩娥。"
    ]
  },
  {
    "id": "adcfe4db1b4ce3161368c91447734898",
    "title": "临江仙",
    "authorName": "况周颐",
    "authorId": "adcfe4db1b4ce316d1457b72d1457b72",
    "dynasty": "清",
    "content": [
      "杨柳楼台花世界，嘶骢只在铜街。金荃兰畹惜荒莱。无多双鬓绿，禁得几低徊。",
      "暖不成晴寒又雨，昏昏过却黄梅。愁边万一损风怀。雁筝犹有字，蜡炬未成灰。"
    ]
  },
  {
    "id": "adcfe4db1b4ce3161368c91436b9dd8a",
    "title": "临江仙",
    "authorName": "况周颐",
    "authorId": "adcfe4db1b4ce316d1457b72d1457b72",
    "dynasty": "清",
    "content": [
      "往事秦淮流不尽，棹歌悽断吴舲。揭天风色带潮青。斜阳非故国，名士又新亭。",
      "乞与相思红豆子，消磨记曲银屏。云阶月地各漂零。扶花成醉缬，仗酒破愁扃。"
    ]
  },
  {
    "id": "adcfe4db1b4ce3161368c9140ed6d8ce",
    "title": "临江仙",
    "authorName": "况周颐",
    "authorId": "adcfe4db1b4ce316d1457b72d1457b72",
    "dynasty": "清",
    "content": [
      "画舫重温罗绮梦，卷波风急谁知。江南大好惜年时。水香山媚妩，花靥柳腰肢。",
      "可有青衫供换泪，故人消息还疑。倚阑心事绝悽其。长亭霜后叶，辛苦又辞枝。"
    ]
  },
  {
    "id": "adcfe4db1b4ce3161368c91440f57565",
    "title": "临江仙",
    "authorName": "况周颐",
    "authorId": "adcfe4db1b4ce316d1457b72d1457b72",
    "dynasty": "清",
    "content": [
      "西北楼高云海阔，啸歌犹是狂生。闲愁莫误酒杯行。多情应笑我，皱水底干卿。",
      "过眼莺花成昨梦，梦回省识飘零。痴龙作雨亦悭晴。吹寒清角怨，何况带潮听。"
    ]
  },
  {
    "id": "adcfe4db1b4ce3161368c91408393690",
    "title": "临江仙",
    "authorName": "况周颐",
    "authorId": "adcfe4db1b4ce316d1457b72d1457b72",
    "dynasty": "清",
    "content": [
      "危坐促弦弦转急，新愁旧恨难论。秭归啼血到吴根。有楼皆蜃市，无地著桃源。",
      "劫外琴书须位置，要他相守心魂。少留清气在乾坤。珍珠休换字，金粉易成尘。"
    ]
  },
  {
    "id": "adcfe4db1b4ce316995cccad6b3cfe3d",
    "title": "莺啼序 · 题王定甫师媭砧课诵图",
    "authorName": "况周颐",
    "authorId": "adcfe4db1b4ce316d1457b72d1457b72",
    "dynasty": "清",
    "content": [
      "音尘画中未远，莽沧桑换几。剩依黯、昔日春明，秭归啼处离思。记分占、桐阴片石，书灯惨澹砧霜碎。便兰骚能貌，婵媛未抵情至。垂老侯芭，载酒记省，怅华年逝水。为读画、枨触乡愁，梗萍行念身世。数承平、鸾笺象笔，擅荃艳、谁争臣里。向天涯、昨梦重寻，旧家诗事。",
      "惊秋断杵，映雪寒窗，坐我更悽悱。差胜是、廿年亲舍，戏彩膝绕，蒜发荷衣，那禁清泪。故山雁断，新亭麦秀，唯应月姊知人怨，破书堆、万一薶幽地。披图涕雪，松楸望极南云，涨天可奈尘起。趋庭丱角，雅学初程，授诵亦谢姊。重怆念、吟边雪絮，梦里昙花，此恨生离，未应得似。羁孤易感，情亲难再，人生能几年少日，况山河、风景而今异。填胸事往休论，四十年前，绛纱弟子。"
    ]
  },
  {
    "id": "adcfe4db1b4ce3169da5b460c6903ea4",
    "title": "减字浣溪沙",
    "authorName": "况周颐",
    "authorId": "adcfe4db1b4ce316d1457b72d1457b72",
    "dynasty": "清",
    "content": [
      "风雨高楼悄四围。残灯黏壁淡无辉，篆烟犹袅旧屏帏。",
      "己忍寒欺罗袖薄，断无春逐柳绵归。坐深愁极一沾衣。"
    ]
  },
  {
    "id": "adcfe4db1b4ce3169da5b460f879f989",
    "title": "减字浣溪沙",
    "authorName": "况周颐",
    "authorId": "adcfe4db1b4ce316d1457b72d1457b72",
    "dynasty": "清",
    "content": [
      "花与残春作泪垂。何论茵溷已辞枝。怜花切莫误情痴。",
      "听雨听风成暂遣，如尘如梦最相思。肠断都不似年时。"
    ]
  },
  {
    "id": "adcfe4db1b4ce3169da5b460104d47c5",
    "title": "减字浣溪沙",
    "authorName": "况周颐",
    "authorId": "adcfe4db1b4ce316d1457b72d1457b72",
    "dynasty": "清",
    "content": [
      "荏苒霜华改鬓丝。自从青镜见颦眉。杜鹃啼彻落花时。",
      "屏上有山非小别，钗头无凤不常离。一泓清泪影娥池。"
    ]
  },
  {
    "id": "adcfe4db1b4ce3169da5b46004b081ed",
    "title": "减字浣溪沙",
    "authorName": "况周颐",
    "authorId": "adcfe4db1b4ce316d1457b72d1457b72",
    "dynasty": "清",
    "content": [
      "一晌温存爱落晖，伤春心眼与愁宜，画阑凭损缕金衣。",
      "渐冷香如人意改，重寻梦亦昔游非。那能时节更芳菲。"
    ]
  },
  {
    "id": "adcfe4db1b4ce3169da5b460cf674454",
    "title": "减字浣溪沙",
    "authorName": "况周颐",
    "authorId": "adcfe4db1b4ce316d1457b72d1457b72",
    "dynasty": "清",
    "content": [
      "红到山榴恨事多。断无消息奈愁何。尊前唱彻懊侬歌。",
      "猧子局翻悲短劫，鲛人泪织委空波。钿盟禁得几蹉跎。"
    ]
  },
  {
    "id": "adcfe4db1b4ce3169da5b4609b9aac18",
    "title": "减字浣溪沙",
    "authorName": "况周颐",
    "authorId": "adcfe4db1b4ce316d1457b72d1457b72",
    "dynasty": "清",
    "content": [
      "风雨天涯怨亦恩。飘摇犹有未消魂。能禁寒彻是情根。",
      "月作眉颦终有望，香馀心字索重温。不辞痴绝伫黄昏。"
    ]
  },
  {
    "id": "adcfe4db1b4ce3169da5b460cec6fb8b",
    "title": "减字浣溪沙",
    "authorName": "况周颐",
    "authorId": "adcfe4db1b4ce316d1457b72d1457b72",
    "dynasty": "清",
    "content": [
      "惨碧鬟天问不应。护花能得几金铃。摧残风雨若为情。",
      "捣麝尘香终淡薄，飞龙骨出亦伶俜。总然无梦不如酲。"
    ]
  },
  {
    "id": "adcfe4db1b4ce3169da5b460183f44b1",
    "title": "减字浣溪沙",
    "authorName": "况周颐",
    "authorId": "adcfe4db1b4ce316d1457b72d1457b72",
    "dynasty": "清",
    "content": [
      "锦瑟知人恨已深。如何弦柱不侵寻。暗思前事拥轻衾。",
      "灯灺自怜偏炯炯，更长难得是沈沈。一簪华发十年心。"
    ]
  },
  {
    "id": "adcfe4db1b4ce3167ee3b15e125bb0a8",
    "title": "水调歌头 · 壬戌六月十一日集海日楼为寐叟金婚贺",
    "authorName": "况周颐",
    "authorId": "adcfe4db1b4ce316d1457b72d1457b72",
    "dynasty": "清",
    "content": [
      "嘉耦岁寒侣，琴瑟亦冰弦。黄金白首相况，金欲逊其坚。偕老百年常事，公是刘樊仙眷，何止百而千。百者数之始，中半最华年。",
      "双烛照，楼百尺，敞琼筵。腾天跃海，看取晨旭总成圆。指顾光华复旦，仙仗御香深处，比翼更朝天。醉写催妆句，眉笔老逾妍。"
    ]
  },
  {
    "id": "adcfe4db1b4ce316f5b2a1b89a0a7fc2",
    "title": "减字浣溪沙听歌有感",
    "authorName": "况周颐",
    "authorId": "adcfe4db1b4ce316d1457b72d1457b72",
    "dynasty": "清",
    "content": [
      "解道伤心片玉词。此歌能有几人知。歌尘如雾一颦眉。",
      "碧海青天奔月后，良辰美景葬花时。误人毕竟是芳姿。"
    ]
  },
  {
    "id": "adcfe4db1b4ce316bb2fabe043187fde",
    "title": "减字浣溪沙 · 听歌有感",
    "authorName": "况周颐",
    "authorId": "adcfe4db1b4ce316d1457b72d1457b72",
    "dynasty": "清",
    "content": [
      "惜起残红泪满衣。它生莫作有情痴。人间无地著相思。",
      "花若再开非故树，云能暂驻亦哀丝。不成消遣只成悲。"
    ]
  },
  {
    "id": "adcfe4db1b4ce316f5b2a1b8bc8037c3",
    "title": "减字浣溪沙听歌有感",
    "authorName": "况周颐",
    "authorId": "adcfe4db1b4ce316d1457b72d1457b72",
    "dynasty": "清",
    "content": [
      "蜂蝶无情刬地飞。杨花薄幸不成悲。落红心事底矜持。",
      "便似青山薶玉骨，愿为香雾护琼枝。枨枨歌管夜何其。"
    ]
  },
  {
    "id": "adcfe4db1b4ce316f5b2a1b80fa5ecdf",
    "title": "减字浣溪沙听歌有感",
    "authorName": "况周颐",
    "authorId": "adcfe4db1b4ce316d1457b72d1457b72",
    "dynasty": "清",
    "content": [
      "侬亦三生杜牧之。多情何事误芳期。最伤春处送秋时。",
      "少日骢嘶芳草路，东风莺啭上林枝。而今真个隔天涯。"
    ]
  },
  {
    "id": "adcfe4db1b4ce316bb2fabe04023b91d",
    "title": "减字浣溪沙 · 听歌有感",
    "authorName": "况周颐",
    "authorId": "adcfe4db1b4ce316d1457b72d1457b72",
    "dynasty": "清",
    "content": [
      "带月沾霜信马归。晓来添得鬓边丝。绮窗重按玉梅词。",
      "紫陌铜驼劳怅望，黄河羌笛费悽其。闻愁万一阿侬知。"
    ]
  },
  {
    "id": "adcfe4db1b4ce316870be75a32aef00d",
    "title": "双调望江南",
    "authorName": "况周颐",
    "authorId": "adcfe4db1b4ce316d1457b72d1457b72",
    "dynasty": "清",
    "content": [
      "闲庭院，花落更斜阳。肯与游丝为缱绻，莫将飞絮共平章。漂泊不能狂。东风恶，无计挽红芳。输与邻家蜂蜜好，不知何处燕巢香。回尽旧时肠。",
      "花如画，未必画非真。见说画中花不落，移家作个画中人。占取最长春。春未肯，著我软红尘。花若有情花亦瘦，十年香梦太酸辛。我与我温存。"
    ]
  },
  {
    "id": "adcfe4db1b4ce316e481ab97837a00be",
    "title": "青山湿遍五月二十四日，宣武门西广西义园视亡儿小羊墓。是日为亡姬桐娟生日。",
    "authorName": "况周颐",
    "authorId": "adcfe4db1b4ce316d1457b72d1457b72",
    "dynasty": "清",
    "content": [
      "空山独立，年时此日，笑语深闺。极目南云悽断，近黄昏、生怕鹃啼。料玉扃、幽梦凤城西。认伶俜、三尺孤坟影，逐吟魂、绕遍棠梨。念我青衫痛泪，怜伊玉树香泥。",
      "我亦哀蝉身世，十年恩眷，付与斜晖。况复相如病损，悲欢事、咫尺天涯。倘人天、薄福到书痴。便菱花、长对春山秀，祝兰房、小语牵衣。往事何堪记省，疏钟惨度招提。"
    ]
  },
  {
    "id": "adcfe4db1b4ce3160db2cd1b7f2598d2",
    "title": "高阳台 · 为荫阶老前辈题绿天草庵瀹茗图1893",
    "authorName": "况周颐",
    "authorId": "adcfe4db1b4ce316d1457b72d1457b72",
    "dynasty": "清",
    "content": [
      "阁小留香，庭深种纸，旗枪镇日流连。玉麈同挥，墨林风调翩翩。何须浊酒浇胸臆，指层楼、慵问诗仙。晚凉天。红涤纤尘，翠里疏烟。",
      "水西觞咏家风旧，便云萍小住，也足清缘。花底朝回，怀人句写鸾笺。春风细啜红薇露，玉壶清、风味依然。擘龙团。分绿窗纱，长共婵娟。"
    ]
  },
  {
    "id": "adcfe4db1b4ce316e8a834e7dcbecff5",
    "title": "浣溪沙 · 集珠玉词句，题和珠玉词1894",
    "authorName": "况周颐",
    "authorId": "adcfe4db1b4ce316d1457b72d1457b72",
    "dynasty": "清",
    "content": [
      "一曲新词酒一杯。小屏闲放画帘垂。劝君莫惜金缕衣。",
      "只有醉吟宽别恨，且留双泪说相思。旧欢前事入颦眉。"
    ]
  },
  {
    "id": "adcfe4db1b4ce3166a6ba0c9d6d3a4b2",
    "title": "临江仙 · 集珠玉词句，题和珠玉词",
    "authorName": "况周颐",
    "authorId": "adcfe4db1b4ce316d1457b72d1457b72",
    "dynasty": "清",
    "content": [
      "一霎秋风惊画扇，那堪飞绿纷纷。无情有意且休论。楼高目断，依约驻行云。",
      "谁把钿筝移玉柱，不辞遍唱阳春。等闲离别易销魂。红笺小字，留赠意中人。"
    ]
  },
  {
    "id": "adcfe4db1b4ce3169244dbe792863fab",
    "title": "水龙吟 · 题金溎笙辑宋刘师勇表忠录",
    "authorName": "况周颐",
    "authorId": "adcfe4db1b4ce316d1457b72d1457b72",
    "dynasty": "清",
    "content": [
      "荒江咽遍寒潮，吊忠更酹兰陵酒。英灵如昨，重围矢石，孤城刁斗。画饼偏安，醇醪末路，壮怀空负。说生平意气，题诗射塔，试旋斡，乾坤手。",
      "炎徼重寻祠墓，瘴云深、鹤归来否。琼崖玉骨，赤溪血泪，蛮神呵守。五百年来，天时人事，淋浪襟𧙏。𦔽鼓鼙悲壮，愿屠鲸鳄，为将军寿。"
    ]
  },
  {
    "id": "adcfe4db1b4ce3169152f915e8f152cd",
    "title": "菩萨蛮 · 美人辫发1912",
    "authorName": "况周颐",
    "authorId": "adcfe4db1b4ce316d1457b72d1457b72",
    "dynasty": "清",
    "content": [
      "同根三绺青丝绾。丝丝比并情长短。背立画图中。巫云一段松。",
      "衫罗防污却。巧制乌绫托。私问上鬟期。平添阿母疑。"
    ]
  },
  {
    "id": "adcfe4db1b4ce316647d42375ac3bc81",
    "title": "减字浣溪沙 · 美人唇1912",
    "authorName": "况周颐",
    "authorId": "adcfe4db1b4ce316d1457b72d1457b72",
    "dynasty": "清",
    "content": [
      "记向瑶窗写韵成。重轻音里识双声。石榴娇欲竞珠樱。",
      "笛孔腻分脂晕浥，绣绒香带唾花凝。怜卿吻合是深情。"
    ]
  },
  {
    "id": "adcfe4db1b4ce31692276a3a6023113b",
    "title": "沁园春 · 美人舌1912",
    "authorName": "况周颐",
    "authorId": "adcfe4db1b4ce316d1457b72d1457b72",
    "dynasty": "清",
    "content": [
      "慧茁心苗，欲度灵犀，温黁自然。恰鹦帘客去，香留茶酽，鸾笺句秀，粲说花妍。金籥深扃，玉津密漱，消得神方长驻颜。围曾解，羡澜翻清辩，巾帼仪连。",
      "簪花格最婵娟。更妙吮香毫越恁圆。甚小玉偏饶，幽怀易泻，阿侯乍学，泥语轻怜。一角溪山，广长真谛，只在红楼斜照边。闲凭吊，忆楚宫凄怨，扪竟三年。"
    ]
  },
  {
    "id": "adcfe4db1b4ce316127a5ac2f1ad2d6b",
    "title": "减字浣溪沙 · 美人颈1912",
    "authorName": "况周颐",
    "authorId": "adcfe4db1b4ce316d1457b72d1457b72",
    "dynasty": "清",
    "content": [
      "延秀雒川鹤未翔。蝤蛴玉映镜中妆。低垂腻粉却羞郎。",
      "书雁迟回劳引望，绣鸳偎傍惯交相。溜钗情味亸鬟香。"
    ]
  },
  {
    "id": "adcfe4db1b4ce316e0d9082529fe2ea7",
    "title": "凤凰台上忆吹箫 · 美人胸1912",
    "authorName": "况周颐",
    "authorId": "adcfe4db1b4ce316d1457b72d1457b72",
    "dynasty": "清",
    "content": [
      "酥嫩云饶，兰香粉著，罗裙半露还藏。乍领巾微褪，一缕幽香。依约玉山高并，皑皑雪、宛在中央。难消遣，填膺别恨，积臆春伤。",
      "闺房。别饶光霁，只风月叨陪，侥幸檀郎。更三生慧业，锦绣罗将。云是扫眉才子，浑不让、列宿文章。论丘壑，遥山澹浓，占断眉场。"
    ]
  },
  {
    "id": "adcfe4db1b4ce316352519467aedf216",
    "title": "减字浣溪沙 · 美人腹1912",
    "authorName": "况周颐",
    "authorId": "adcfe4db1b4ce316d1457b72d1457b72",
    "dynasty": "清",
    "content": [
      "妙相规前写秘辛。圆肌粉致麝脐温。个中常满玉精神。",
      "郎若推心谁与置，天教贮恨不堪扪。輖饥可奈别经春。"
    ]
  },
  {
    "id": "adcfe4db1b4ce316b617276ff502b702",
    "title": "白蘋香·美人腹1912",
    "authorName": "况周颐",
    "authorId": "adcfe4db1b4ce316d1457b72d1457b72",
    "dynasty": "清",
    "content": [
      "属稿未须凤纸，兜罗稳称琼肌。宣文艳说女总师。",
      "不数便便经笥。玉抱香词惯倚。珠胎消息还疑。画眉也不合时宜。约略檀奴风味。"
    ]
  },
  {
    "id": "adcfe4db1b4ce3167efe3a1e59266866",
    "title": "减字浣溪沙 · 美人脐1912",
    "authorName": "况周颐",
    "authorId": "adcfe4db1b4ce316d1457b72d1457b72",
    "dynasty": "清",
    "content": [
      "可可珠容半寸余。麝熏温腻较何如。带罗微勒惜凝酥。",
      "酒到暂能酡绛靥，药香长藉暖琼肤。梦中日入叶祯符。"
    ]
  },
  {
    "id": "adcfe4db1b4ce31620e4184c48a225e6",
    "title": "念奴娇 · 今美人足1912",
    "authorName": "况周颐",
    "authorId": "adcfe4db1b4ce316d1457b72d1457b72",
    "dynasty": "清",
    "content": [
      "踏花行遍，任匆匆、不愁香径苔滑。六寸圆肤天然秀，稳称身材玉立。袜不生尘，版还参玉，二妙兼香洁。平头软绣，凤翘无此宁贴。",
      "花外来上秋千，那须推送，曳起湘裙摺。试昉鞋杯传绮席，小户料应愁绝。弟一销魂，温存鸳被底，柔如无骨。同偕谶好，向郎乞借吟舄。"
    ]
  },
  {
    "id": "adcfe4db1b4ce316bff36f17e3396892",
    "title": "减字木兰花 · 美人骨1912",
    "authorName": "况周颐",
    "authorId": "adcfe4db1b4ce316d1457b72d1457b72",
    "dynasty": "清",
    "content": [
      "阳秋皮里。何止肉匀肌理腻。玉莹冰清。无俗偏宜百媚生。",
      "银屏读曲。药店飞龙为谁出。坦腹才难。消得文章比建安。"
    ]
  },
  {
    "id": "adcfe4db1b4ce3167d6151325e3f3920",
    "title": "金缕曲 · 美人骨1912",
    "authorName": "况周颐",
    "authorId": "adcfe4db1b4ce316d1457b72d1457b72",
    "dynasty": "清",
    "content": [
      "画笔应难到。称冰肌、清凉无汗，摩诃秋早。妙像应图天然秀，难得神清更好。怜璅子、掌中娇小。不把画场双眉斗，恰青衫、未抵红裙傲。论高格，九仙抱。",
      "嗤他皮相争颦笑。漫销魂、花柔疑没，肉匀足冒。可奈相思深如刻，瘦损香桃多少。怕玉比、玲珑难肖。知己半生除红粉，莫艰难、市骏金台道。只无俗，是同调。"
    ]
  },
  {
    "id": "adcfe4db1b4ce316a08e93cd8c663a5a",
    "title": "减字浣溪沙 · 美人肉",
    "authorName": "况周颐",
    "authorId": "adcfe4db1b4ce316d1457b72d1457b72",
    "dynasty": "清",
    "content": [
      "丝竹平章总不如。屏风谁列十眉图。收藏惯贴是郎书。",
      "似燕瘦才能冒骨，如环丰却不垂腴。鸡头得似软温无。"
    ]
  },
  {
    "id": "adcfe4db1b4ce31691a8c3a5b3d71509",
    "title": "满庭芳 · 美人色1912",
    "authorName": "况周颐",
    "authorId": "adcfe4db1b4ce316d1457b72d1457b72",
    "dynasty": "清",
    "content": [
      "倚醉微赪，佯羞浅绛，相映妒煞桃花。艳名增重，颦莫效西家。旭日魫窗穿照，光艳射、和雪朝霞。东风里，红红翠翠，生怕绣帘遮。",
      "嫌他。脂粉污，蛾眉淡扫，芳泽无加。更佳如秋菊，鲜若晨葩。任尔芙蓉三变，浓和澹、莫漫惊夸。兰闺静，秀餐长饱，相对茜窗纱。"
    ]
  },
  {
    "id": "adcfe4db1b4ce3161d34fe44900ccd8f",
    "title": "减字浣溪沙 · 题纗华词1912",
    "authorName": "况周颐",
    "authorId": "adcfe4db1b4ce316d1457b72d1457b72",
    "dynasty": "清",
    "content": [
      "容易金风到海湄。懒蓱吹聚两词痴。玉箫声里识君迟。",
      "记得凌云常自惜，剧怜饮水不同时。而今真个慰輖饥。"
    ]
  },
  {
    "id": "adcfe4db1b4ce3169da5b4603856ec5e",
    "title": "减字浣溪沙",
    "authorName": "况周颐",
    "authorId": "adcfe4db1b4ce316d1457b72d1457b72",
    "dynasty": "清",
    "content": [
      "雁后霜前百不堪。飘镫何意得深论。赁庐天与近花庵。",
      "只为移情来海上，便须连句仿城南。人天慧业好同参。"
    ]
  },
  {
    "id": "adcfe4db1b4ce3169da5b4609a84e04a",
    "title": "减字浣溪沙",
    "authorName": "况周颐",
    "authorId": "adcfe4db1b4ce316d1457b72d1457b72",
    "dynasty": "清",
    "content": [
      "忆昔梅边失赏音。十年凄绝据梧吟。为谁重理旧弹琴。",
      "青眼高歌望吾子，素心难得况而今。桃花潭水此情深。"
    ]
  },
  {
    "id": "adcfe4db1b4ce3169da5b460354dc7d5",
    "title": "减字浣溪沙",
    "authorName": "况周颐",
    "authorId": "adcfe4db1b4ce316d1457b72d1457b72",
    "dynasty": "清",
    "content": [
      "彩笔能扶大雅轮。周情柳思更无伦。偶于疏处见苏辛。",
      "结习尽同成二我，多情不薄到今人。软红门外亦珠尘。"
    ]
  },
  {
    "id": "adcfe4db1b4ce316ceb779f09f40c8b6",
    "title": "扫花游·和仲可子大1913",
    "authorName": "况周颐",
    "authorId": "adcfe4db1b4ce316d1457b72d1457b72",
    "dynasty": "清",
    "content": [
      "海棠过却，费宝鸭沈烟，茜窗多暝。暮愁惯领。更楼阴惨绿，罥春如病。皱水前池，别有惊鸿倩影。怯明镜。说憔悴近来，人比花更。",
      "高处谁共凭。忆俊约年时，月圆风定。采香路迥。只金铃，未减惜花情性。杜宇声声，不管梨云梦冷。晚霞靓。唱庭花，隔帘犹听。"
    ]
  },
  {
    "id": "adcfe4db1b4ce3164b95e9a2c23bb378",
    "title": "高阳台 · 1914",
    "authorName": "况周颐",
    "authorId": "adcfe4db1b4ce316d1457b72d1457b72",
    "dynasty": "清",
    "content": [
      "帽影羞花，襟痕泥酒，匆匆赚却芳时。半榻书尘，相如倦极谁知。流莺莫作伤春语，替垂杨、惜起腰肢。问东风底事，残英欲坠还迟。",
      "长亭早是相思路，更和烟和雨，芳草凄其。最苦登临，如何楼阁参差。红墙便抵蓬山远，说红墙、更在天涯。倚琼箫、醉不成声，不醉休吹。"
    ]
  },
  {
    "id": "adcfe4db1b4ce316c1f394674b5c9f02",
    "title": "千秋岁 · 赠日本歰泽青渊男爵1914",
    "authorName": "况周颐",
    "authorId": "adcfe4db1b4ce316d1457b72d1457b72",
    "dynasty": "清",
    "content": [
      "云帆万里。人自日边至。桑海后，登临地。湖犹西子笑，江更春申醉。谁得似。董陵浇酒平生谊。",
      "九点齐烟翠。指顾停征辔。洙泗远，宫墙峙。乘桴知有愿，淑艾尝言志。道东矣。蓬山回首呈佳气。"
    ]
  },
  {
    "id": "adcfe4db1b4ce316f0b30ff47f52f4c9",
    "title": "点绛唇 · 1914",
    "authorName": "况周颐",
    "authorId": "adcfe4db1b4ce316d1457b72d1457b72",
    "dynasty": "清",
    "content": [
      "男女分科，霜红龛主原耆宿。藕香盈掬。何用参苓斸。",
      "八代文衰，和缓功谁属。医吾俗。牙签玉轴。乞借闲中读。"
    ]
  },
  {
    "id": "adcfe4db1b4ce316489b0635193431cb",
    "title": "临江仙 · 题葛毓珊部郎遗像1915",
    "authorName": "况周颐",
    "authorId": "adcfe4db1b4ce316d1457b72d1457b72",
    "dynasty": "清",
    "content": [
      "家世列仙官列宿，才名小集丹阳。当湖雅故在青箱。太冲原卓荦，叔度自汪洋。",
      "三十六年回首忆，共攀蟾窟天香，几人寥廓遂翱翔。沧州余病骨，辛苦看红桑。"
    ]
  },
  {
    "id": "adcfe4db1b4ce316bad215bbe6753876",
    "title": "齐天乐 · 题竹樊山庄词1915",
    "authorName": "况周颐",
    "authorId": "adcfe4db1b4ce316d1457b72d1457b72",
    "dynasty": "清",
    "content": [
      "旧家文采丹阳集，兰荃况兼余事。绮属思沈，花生笔健，论派浙西浑异。清吟凤纸。看平揖苏辛，指挥姜史。自惜嵚嵜，竹樊芳约素心几。",
      "曲高金缕唱彻，问浦团慧业，谁证弹指。丽制红牙，遥情铁拨，漫比寻常宫徵。遗笺料理。有处度摛华，叔原趾美。秀挹当湖，雅词应署里。"
    ]
  },
  {
    "id": "adcfe4db1b4ce31673f48536c210ad43",
    "title": "水调歌头",
    "authorName": "况周颐",
    "authorId": "adcfe4db1b4ce316d1457b72d1457b72",
    "dynasty": "清",
    "content": [
      "𢧿印癖秦汉，爱古信情多。薄今亦近于隘，胡不并搜罗。近自丁黄而降，几辈标奇骋秘，遗绪接文阿。委竟源斯在，吾赵即先河。",
      "拓芝泥，纡爱绶，𢳀重挲。精力各有独到，争忍付消磨。六百年来高矩，十二时中清课，针度妙无过。解意西泠月，相伴坐烟萝。"
    ]
  },
  {
    "id": "adcfe4db1b4ce3167f07c9590f70c8ff",
    "title": "百字令·题罗聘古寺鸣钟画轴诗堂1917",
    "authorName": "况周颐",
    "authorId": "adcfe4db1b4ce316d1457b72d1457b72",
    "dynasty": "清",
    "content": [
      "眼前丘壑，溯钟陵法乳，冬心高足。旧论桐阴神品重，看取溪藤尺幅。聒耳松声，荡胸云影，绀宇层霄矗。鲸铿数杵，有时飞度林麓。",
      "遥忆僧课花天，烟岚渲染，宝谛参金粟。鬼趣昔闻工谲幻，仙境更无尘俗。香积禅心，寒山客梦，入画谁能读。三台妙迹，碧琳合付装轴。"
    ]
  },
  {
    "id": "adcfe4db1b4ce316862b2f7879242593",
    "title": "太常引 · 1918",
    "authorName": "况周颐",
    "authorId": "adcfe4db1b4ce316d1457b72d1457b72",
    "dynasty": "清",
    "content": [
      "翩然便出软红尘。来相伴，避秦人。幽路称栖真。问能几，高花淡筠。",
      "天机栩栩，孤芳采采，卿月证前身。杯酒莫逡巡。与重话，春明旧春。"
    ]
  },
  {
    "id": "adcfe4db1b4ce3167adb0c5f9a67b8d4",
    "title": "百字令·为隘庵先生题南窗寄傲图",
    "authorName": "况周颐",
    "authorId": "adcfe4db1b4ce316d1457b72d1457b72",
    "dynasty": "清",
    "content": [
      "琴书静对，共素心、除有孤松千尺。一角云山风雨外，高致幼舆消得。浮海苍茫，问天沈醉，有恨凭谁识。据梧深坐，篆烟萦损寒碧。",
      "堪叹陶令当年，义熙题遍，总是伤心笔。万一东篱寻旧约，吾骨嶙峋犹昔。珍重秋期，料量清课，暂许红尘隔。羲黄㝱到北窗，无此闲逸。"
    ]
  },
  {
    "id": "adcfe4db1b4ce31631d5408594a94e86",
    "title": "减兰·题宋媛妳阑花样图",
    "authorName": "况周颐",
    "authorId": "adcfe4db1b4ce316d1457b72d1457b72",
    "dynasty": "清",
    "content": [
      "凤双蝶只。花样翻新随意出。宛宛春痕。钩勒巫云作软温。",
      "珠花乞借。琐录斜行菱影罅。证取芳时。玉刻苕华懒窟词。"
    ]
  },
  {
    "id": "adcfe4db1b4ce31619848e06d509c3ea",
    "title": "八声甘州 · 1919",
    "authorName": "况周颐",
    "authorId": "adcfe4db1b4ce316d1457b72d1457b72",
    "dynasty": "清",
    "content": [
      "袅珠歌不断是伤心，苕苕入行云。费低徊欲绝，消除无那，省识花真。檀板一声催彻，离合迹都陈。翠雾重烟外，蛾月长颦。",
      "对影琼芳雪艳，悄东风红豆，触拨愁根。忍人天恋尽，满目更浓春。赚春衫、无端双泪，暗自惊、犹有未销魂。天涯路、览江山秀，容易逢君。"
    ]
  },
  {
    "id": "adcfe4db1b4ce316600db99c7d7d1e8d",
    "title": "惜秋华·瘿公薄游海上，以程郎艳秋小影见贻，赋此以志俊想1919",
    "authorName": "况周颐",
    "authorId": "adcfe4db1b4ce316d1457b72d1457b72",
    "dynasty": "清",
    "content": [
      "梦绮春明，对黄花秀色，西风沈醉。皎镜玉霜，人天更无红紫。",
      "歌尘荡入云罗，幻璧月、琼枝奇丽。应记。记瑶台旧游，霓裳仙队。",
      "芳倩竞蓉桂。向梅边清课，须为桃李。",
      "十二翠屏，消得护花心事。多情见说江东，占俊约、陈髯浑似。",
      "兰佩。渺余怀、秋容画里。"
    ]
  },
  {
    "id": "adcfe4db1b4ce3166ca2a6aa2ff23e35",
    "title": "鹧鸪天 · 徐仲可属题其先德印香中翰复盦觅句图1920",
    "authorName": "况周颐",
    "authorId": "adcfe4db1b4ce316d1457b72d1457b72",
    "dynasty": "清",
    "content": [
      "湖水湖烟付阿谁。老泉诗笔小山词。当年撰杖题襟处，隔个云涯圣得知。",
      "梅偃蹇，鹤缡褷。记陪黄奇采华芝。直须更筑天苏阁，挹拍双高一展眉。"
    ]
  },
  {
    "id": "adcfe4db1b4ce316fed9e810adcd133f",
    "title": "好事近 · 题惟利是图1921",
    "authorName": "况周颐",
    "authorId": "adcfe4db1b4ce316d1457b72d1457b72",
    "dynasty": "清",
    "content": [
      "荔与利谐音，藕偶莲连为例。便作吾家果论，拜缶翁佳惠。",
      "多情为我买胭脂，艳夺紫标紫。风味铜山更好，问阿环知未。"
    ]
  },
  {
    "id": "adcfe4db1b4ce316d61274076825f7dd",
    "title": "好事近",
    "authorName": "况周颐",
    "authorId": "adcfe4db1b4ce316d1457b72d1457b72",
    "dynasty": "清",
    "content": [
      "风骨信倾城，何止千金当得。十八娘殊媚妩，带宝山春色。",
      "小廉吾欲笑髯苏，日啖仅三百。兰畹近边寒峭，问何时挺出。"
    ]
  },
  {
    "id": "adcfe4db1b4ce316d6127407f79d8a24",
    "title": "好事近",
    "authorName": "况周颐",
    "authorId": "adcfe4db1b4ce316d1457b72d1457b72",
    "dynasty": "清",
    "content": [
      "双蒂水晶丸得以同心金断。便拟移根金穴，惜冰肌无汗。",
      "垂条疏密亦寻常，不道见寒暖。总被蓝红江绿，把朱颜轻换。"
    ]
  },
  {
    "id": "adcfe4db1b4ce316d61274079ff97cf7",
    "title": "好事近",
    "authorName": "况周颐",
    "authorId": "adcfe4db1b4ce316d1457b72d1457b72",
    "dynasty": "清",
    "content": [
      "荔下有三刀，利则一刀而已。刀作泉刀解诂，以多多为贵。",
      "甘如醴酪沁心脾，和峤最知味。照眼红云绛雪，是天然美利。"
    ]
  },
  {
    "id": "adcfe4db1b4ce316d6127407ff4dd282",
    "title": "好事近",
    "authorName": "况周颐",
    "authorId": "adcfe4db1b4ce316d1457b72d1457b72",
    "dynasty": "清",
    "content": [
      "何必状元红，老矣名心倦矣。安得珠悬宝错，似侧生连理。",
      "缶翁之缶绝神奇，金合贮瓜子。万一兰因证果，在先生笔底。"
    ]
  },
  {
    "id": "adcfe4db1b4ce31625e9f4fee133e937",
    "title": "浣溪沙 · 为东迈公子题梅畹华合欢绶带便面1921",
    "authorName": "况周颐",
    "authorId": "adcfe4db1b4ce316d1457b72d1457b72",
    "dynasty": "清",
    "content": [
      "绾结同心绶带宜。合欢消息好春时。妍风怀袖美人贻。",
      "容易彩毫消玉腕，何如翠羽恋琼枝。白头犹自说相思。"
    ]
  },
  {
    "id": "adcfe4db1b4ce3165cabc740edf6d09a",
    "title": "百字令·贺周梦坡德配张夫人六十寿，作放生会于西溪",
    "authorName": "况周颐",
    "authorId": "adcfe4db1b4ce316d1457b72d1457b72",
    "dynasty": "清",
    "content": [
      "良辰设悦，伫绮筵开处，长生曲奏。见说霞觞资挹注，载物允推坤厚。算鹤筹添，放鱼经在，凤侣坡仙旧。谁传芳矩，介眉今见嘉耦。",
      "须信美意延年，天和感召，仁者宜多寿。并作恩波加水族，无量兕觥春酒。蓬岛前身，莲池夙契，文字禅参透。娑婆能几，唱随为此夫妇。"
    ]
  },
  {
    "id": "adcfe4db1b4ce3168e1d246ebea3f8c0",
    "title": "浣溪沙 · 题宋大宁夫人韩氏游灵岩观音道场题纪磨崖拓片",
    "authorName": "况周颐",
    "authorId": "adcfe4db1b4ce316d1457b72d1457b72",
    "dynasty": "清",
    "content": [
      "捧砚亭亭列十眉。云涯暂驻绛纱帷。苕华名姓好谁题。",
      "香艳别开金石例，纤秾如见燕环姿。僧弥团扇可无诗。"
    ]
  },
  {
    "id": "adcfe4db1b4ce316615d69af4a0b425f",
    "title": "百字令1924",
    "authorName": "况周颐",
    "authorId": "adcfe4db1b4ce316d1457b72d1457b72",
    "dynasty": "清",
    "content": [
      "洞垣窥秘，审国工谲燮，功侔良相。骨抱九仙宁止半，超轶十全而上。趾美岐黄，研精难素，鸿术今无两。医吾意耳，嗣宗高矩何让。",
      "遥忆章贡循声，旌阳宅畔，种杏曾相傍。沧海一壶风雨外，著手顿教无恙。玉版方奇，青囊济普，泽共云溪样。相如多病，几回嘶骑蓬巷。"
    ]
  },
  {
    "id": "adcfe4db1b4ce3160a082f2ac44623f1",
    "title": "八声甘州 · 题雷峰塔经卷1924",
    "authorName": "况周颐",
    "authorId": "adcfe4db1b4ce316d1457b72d1457b72",
    "dynasty": "清",
    "content": [
      "坐南屏烟翠晚钟前，摩娑劫余灰。问金涂几塔，琼雕万轴，肯付沈薶。彩凤无端掣搦，往事总堪哀。不尽兴亡感，窣堵波颓。",
      "我亦伤心学佛，演珠林梵说，随分清斋。淹新亭涕泪，何物不荒莱。尽消磨、药炉经卷，忍断蓬、身世老风埃。湖山梦、散诸香处，围绕千回。"
    ]
  },
  {
    "id": "adcfe4db1b4ce31632665293118b0113",
    "title": "减字浣溪沙·自题红梅图1925",
    "authorName": "况周颐",
    "authorId": "adcfe4db1b4ce316d1457b72d1457b72",
    "dynasty": "清",
    "content": [
      "文采风流易庆之。澄心妙迹继徐熙。春空霞绮在琼枝。",
      "世外仙源如可即，门中人面最相思。为谁珍重买胭脂。"
    ]
  },
  {
    "id": "adcfe4db1b4ce3161137d0fb4e737ab4",
    "title": "百字令·为叔雍题高梧轩图1925",
    "authorName": "况周颐",
    "authorId": "adcfe4db1b4ce316d1457b72d1457b72",
    "dynasty": "清",
    "content": [
      "倚云撑碧，荫茜纱青玉，图书彝鼎。画罨壶天尘不到，何似结庐人境。公子乌衣，词仙黄绢，标格同清夐。桐花奇艳，衍波消得名盛。",
      "佳气鸣凤朝阳，舒荣郁秀，长共椿晖永。不数龙门高百尺，看取孙枝英挺。大好秋容，最宜商调，蝶恋花重咏。炉熏琴趣，翠阴帘幕深静。"
    ]
  },
  {
    "id": "adcfe4db1b4ce316e92e74571a2687c2",
    "title": "如梦令 · 1925",
    "authorName": "况周颐",
    "authorId": "adcfe4db1b4ce316d1457b72d1457b72",
    "dynasty": "清",
    "content": [
      "已忍前尘如梦。犹说三生情种。妾是玉梅花，郎是绿毛幺凤。",
      "寒重。寒重。明月一窗谁共。"
    ]
  },
  {
    "id": "adcfe4db1b4ce3169108d77709caf2ed",
    "title": "蝶恋花 · 1925",
    "authorName": "况周颐",
    "authorId": "adcfe4db1b4ce316d1457b72d1457b72",
    "dynasty": "清",
    "content": [
      "少日年芳何处去。极目江潭，总是伤心树。愁到今年谁与语。十年飘泊愁边住。",
      "杜宇声声朝复暮。未必天涯，只有春归处。往事如尘吹作雾。漂摇独活悲歧路。"
    ]
  },
  {
    "id": "adcfe4db1b4ce3168e06245a2f2ca8e8",
    "title": "蝶恋1925花",
    "authorName": "况周颐",
    "authorId": "adcfe4db1b4ce316d1457b72d1457b72",
    "dynasty": "清",
    "content": [
      "庭院阴阴风雨过。人去帘垂，生受凄凉我。欲断旌悬何日可。输他银押偏宁妥。",
      "牵挂早知成日课。瘦影寒宵，愁共纤蟾堕。更戛花风惊梦破。吉丁当是招魂些。"
    ]
  },
  {
    "id": "adcfe4db1b4ce3168e06245ac4202284",
    "title": "蝶恋1925花",
    "authorName": "况周颐",
    "authorId": "adcfe4db1b4ce316d1457b72d1457b72",
    "dynasty": "清",
    "content": [
      "帘幕残寒春拥髻。静若红蕖，无语颦烟水。婉婉情文生茂美。苕华珍重镌名字。",
      "几许尊前怜惜意。作个花幡，拌与分憔悴。老鬓萧疏无复理。花天苦忆年时醉。"
    ]
  },
  {
    "id": "adcfe4db1b4ce3165788cdcf32f9d52f",
    "title": "八声甘州 · 题许奏云云亭垂钓图1925",
    "authorName": "况周颐",
    "authorId": "adcfe4db1b4ce316d1457b72d1457b72",
    "dynasty": "清",
    "content": [
      "足平生青笠绿蓑衣，披裘笑严光。莽尘涯回首，目迷苍狗，劫赶红羊。谁识直钩心事，矶断古苔荒。岸帻凭阑处，一角斜阳。",
      "玛瑙坡名证取，悄云根拂拭，遗恨沧桑。更梅癯鹤怨，金粉恁凄凉。撼秋声、挂瓢无树，算钓游、能得几鸥乡。烟波路、觅元真子，说与疏狂。"
    ]
  },
  {
    "id": "adcfe4db1b4ce3160c73b2308549ac10",
    "title": "念奴娇 · 题程君姬人俪青墓志后1925",
    "authorName": "况周颐",
    "authorId": "adcfe4db1b4ce316d1457b72d1457b72",
    "dynasty": "清",
    "content": [
      "情天忉利，说兰因悽断，坤灵鸳牒。最忆垂杨芳草渡，春水初迎桃叶。彩袖添香，红窗问字，婉娈人如月。承欢色笑，北堂饴董馨洁。",
      "高致巾帼谁俦，未荒三径，归计关情切。早是江山摇落后，禁得玉容长别。画舫空波，书舟怨曲，事往堪华发。鸾骖何许，莫愁湖畔愁绝。"
    ]
  },
  {
    "id": "adcfe4db1b4ce3161ee9e06f7a9bd2f6",
    "title": "水龙吟 · 为邓尔雅题邝湛若绿绮台琴拓本1925",
    "authorName": "况周颐",
    "authorId": "adcfe4db1b4ce316d1457b72d1457b72",
    "dynasty": "清",
    "content": [
      "故宫遗恨休论，孤桐碧沁苌宏血。甄奇赤雅，解昔云亸，斯人卓绝。世事悠悠，霓裳羽换，玉笙簧热。只名材爨下，英风弦外，堪绕指，成冰雪。",
      "守阙袌残何憾，数完人、无多清物。情移海上，高山比峻，猗兰芳洁。仙尉梅花，暗香三弄，古怀千结。信阳春能和，同声相应，似蕤宾铁。"
    ]
  },
  {
    "id": "adcfe4db1b4ce316c94e7523e90551f7",
    "title": "喜迁莺 · 游存先生新居落成索赋1925",
    "authorName": "况周颐",
    "authorId": "adcfe4db1b4ce316d1457b72d1457b72",
    "dynasty": "清",
    "content": [
      "徙溟鹏息。正楼倚望京，门题通德。干国镶材，填胸杰构，无那眼翚革。乾坤草亭歌啸，天地蘧庐幕席。共尊酒，对山河风影，凭阑今昔。",
      "真逸。今几见、青琐绿墀，太半扬雄宅。陶令南窗，谢公北顶，高卧不惊潮汐。湖山更闻割据，占取一天澄碧。近南斗，恁壮怀不分，闲居消得。"
    ]
  },
  {
    "id": "adcfe4db1b4ce3166ed936fe2aa0057a",
    "title": "台城路·题戴锡三",
    "authorName": "况周颐",
    "authorId": "adcfe4db1b4ce316d1457b72d1457b72",
    "dynasty": "清",
    "content": [
      "大江瓴建山盘错，扁舟旧经行处。激石鸣榔，乘风挂席，别有绿波南浦。来时细雨。问野馆浓花，者回开否。树老云荒，拜鹃依约见臣甫。",
      "瞿塘西上更远，莫黄牛极目，朝暮如故。聚鹤寻峰，啼猿度峡，消得韶华如许。天涯倦旅。待著意酬春，锦官城路。画里前尘，放翁曾记取。"
    ]
  },
  {
    "id": "adcfe4db1b4ce316eecae8c35c9ab4ba",
    "title": "百字令·某夫人挽词1925",
    "authorName": "况周颐",
    "authorId": "adcfe4db1b4ce316d1457b72d1457b72",
    "dynasty": "清",
    "content": [
      "金幢西指，到涅拌彼岸，莲华涌地。灵照云何锋恁捷，放下漉篱而已。来也无生，冤哉谁说，了了如如谛。只园接引，净居何似龙子。",
      "刲股一再殚诚，疗亲应笑，阇夜多无计。感逝伤神香山老，合是佛光法嗣。明女瞿夷，初禅自在，慧业余文字。尼陀那竟，导师犹说根利。"
    ]
  },
  {
    "id": "adcfe4db1b4ce3165e07166bf5067b6c",
    "title": "鹧鸪天 · 袁母唐太夫人八十寿词1925",
    "authorName": "况周颐",
    "authorId": "adcfe4db1b4ce316d1457b72d1457b72",
    "dynasty": "清",
    "content": [
      "爱日庭闱景福遐。山河雅度肃笄珈。词坛牛耳推袁日，荻画亲承忆幔纱。",
      "娥绚采，婺舒华。南枝萼绿泛流霞。寿人合奏房中曲，记请唐山属外家。"
    ]
  },
  {
    "id": "adcfe4db1b4ce316d08ed5c3455a09f9",
    "title": "沁园春 · 题缶庐诗存1925",
    "authorName": "况周颐",
    "authorId": "adcfe4db1b4ce316d1457b72d1457b72",
    "dynasty": "清",
    "content": [
      "诗人之诗，其心则骚，而笔近韩。似老树著花，枒杈媚妩，奇峰拔地，突兀孱颜。节制之师，懈无可击，当得长城尤无言。论风格，只东阳高密，方驾吟坛。",
      "须知天帝胡然。凡凌乱乱言皆肺肝。念独立苍茫，所遗何世，悲歌慨慷，欲问无天。叠稿如融，长愁如质，略举家风非等闲。阳春曲，问十年沧海，几见成连。"
    ]
  },
  {
    "id": "adcfe4db1b4ce31692f2b8a653172cf5",
    "title": "洞仙歌 · 题云窗授律图1925",
    "authorName": "况周颐",
    "authorId": "adcfe4db1b4ce316d1457b72d1457b72",
    "dynasty": "清",
    "content": [
      "尘飞不到，甚云闲如我。放鹤归来见深坐。有松岚合并，幽涧鸣泉，风动处、依约宫商迭和。",
      "一邱聊复尔，桐帽棕鞋，随分商量到清课。远致属岚家，淡墨溪山，君知否、个中薪火。蚤点检、秋期记兰荃，便袅尽炉烟，付它寒锁。"
    ]
  },
  {
    "id": "adcfe4db1b4ce31640755fad132cf9d6",
    "title": "清平乐 · 为陈质庵题闲轩深坐图1925",
    "authorName": "况周颐",
    "authorId": "adcfe4db1b4ce316d1457b72d1457b72",
    "dynasty": "清",
    "content": [
      "断无尘涴。人境成清可。何必闲云来伴我。早是天空云过。",
      "君家嗜睡图南。一般道味醰醰。斯旨也通禅定，便如弥勒同龛。"
    ]
  },
  {
    "id": "adcfe4db1b4ce3165a9d407a2f6a1c1d",
    "title": "鹧鸪天 · 题画丐丐画图1925",
    "authorName": "况周颐",
    "authorId": "adcfe4db1b4ce316d1457b72d1457b72",
    "dynasty": "清",
    "content": [
      "惨绿韶年付酒杯。江关萧瑟庾郎才。无声诗笔凭谁识，只合髯苏作伴来。",
      "腰带缓，鬓霜催。吹箫我亦老风埃。劝君莫唱莲花落，水逝风飘太可哀。"
    ]
  },
  {
    "id": "adcfe4db1b4ce316c6a6b49ca5f73796",
    "title": "鹧鸪天 · 王星泉顾影自怜1925图",
    "authorName": "况周颐",
    "authorId": "adcfe4db1b4ce316d1457b72d1457b72",
    "dynasty": "清",
    "content": [
      "返舍羲轮不可期。昔游都付玉箫吹。左徒惆怅余骚辩，张绪风流感鬓丝。",
      "惊梦蝶，惜驹驰。暂裴回处几矜持。与杯容易邀明月，与我周旋更阿谁。"
    ]
  },
  {
    "id": "adcfe4db1b4ce316bf5c9eb0bf0b6839",
    "title": "寿星明·徐贞斋七十寿1925",
    "authorName": "况周颐",
    "authorId": "adcfe4db1b4ce316d1457b72d1457b72",
    "dynasty": "清",
    "content": [
      "芝揽商山，菊采郦泉，华筵介眉。审清风凿壁，玢璘掌录，饶原绾毂，迈爽心期。有味青灯，不訾丹穴，合传儒林货殖宜。屏书锦，数灵光硕望，于古真稀。",
      "瓣香争拜人师。蚤驰誉、燕山丹桂枝。溯元成经学，扶阳是式，■■■■，明允之贻。桃李新阴，鲤庭斯在，称兕抠衣肃绛帷。瑶源远，俯澄潭镜澈，千丈涟漪。"
    ]
  },
  {
    "id": "adcfe4db1b4ce316c0faf363bac77dbd",
    "title": "百字令·为顾景炎题晴窗读书图1926",
    "authorName": "况周颐",
    "authorId": "adcfe4db1b4ce316d1457b72d1457b72",
    "dynasty": "清",
    "content": [
      "虎头三绝，证画禅金粟，宗风能继。玉躞琼题多妙迹，不数倪迂清閟。触目琳琅，罗胸丘壑，尺幅堪千里。无声诗笔，野王高矩遗世。",
      "何止寄傲南窗，清芬洛诵，别有兰台秘。宗炳卧游奇胜处，看取牙签标识。上揖荆关，闲评吴恽，茶熟香温地。移来花影，素娥应见深致。"
    ]
  },
  {
    "id": "adcfe4db1b4ce316a4268d4935d0c66a",
    "title": "如梦令 · 自题缃梅图1926",
    "authorName": "况周颐",
    "authorId": "adcfe4db1b4ce316d1457b72d1457b72",
    "dynasty": "清",
    "content": [
      "明月一窗谁共。证取罗浮香梦。丝鬓耐吴霜，来作守花幺凤。",
      "珍重。珍重。端合瑶台移种。"
    ]
  },
  {
    "id": "adcfe4db1b4ce31664e53d3eed060bdf",
    "title": "南浦 · 题周湘云九石图之远浦涵星1926",
    "authorName": "况周颐",
    "authorId": "adcfe4db1b4ce316d1457b72d1457b72",
    "dynasty": "清",
    "content": [
      "秀极信能奇，乍凝眸、烟水迷离如许。波路旧归帆。",
      "遥情在，落月霜天笼曙。瑶光历历，种榆合傍云深处。",
      "江影平分秋伫雁，依约在东三五。",
      "仙源谁识支机，恰教人卧看，牵牛织女。望极似涔阳，依南斗、不转楚骚心苦。",
      "贞姿雪濯，聚星消得髯翁句。丘壑胸中堪列宿，骨傲未须怜汝。"
    ]
  },
  {
    "id": "adcfe4db1b4ce316ca547c7d6bb277ed",
    "title": "八声甘州 · 1926",
    "authorName": "况周颐",
    "authorId": "adcfe4db1b4ce316d1457b72d1457b72",
    "dynasty": "清",
    "content": [
      "向天涯能得几情亲，谁知更娉婷。见盈盈一拜，便如真个，掌上珠擎。念汝人天绝艳，冰雪净聪明。为我莱衣舞，宛宛婴婴。",
      "准拟香词按拍，待趋庭付与，不栉书生。听珠歌一曲，娇啭似新莺。好相贻、信芳兰芰，要万千、珍重慰余情。千金意，伫婵娟月，来证深盟。"
    ]
  },
  {
    "id": "adcfe4db1b4ce3161d551db196ce2b08",
    "title": "高阳台 · 正月十六夕听歌，为雪艳赋1926",
    "authorName": "况周颐",
    "authorId": "adcfe4db1b4ce316d1457b72d1457b72",
    "dynasty": "清",
    "content": [
      "碧玉年芳，红牙曲丽，当垆妒煞文君。遗世仙姿，萼华姑射同论。海棠文杏寰中秀，总输他、玉雪精神。倚新妆、如此韶年，如此初春。",
      "剧怜纨素吾娇女，度珠声清历，皓齿丹唇。解驻歌前，吴云依约闲身。寄生芳草金荃艳，说钟灵、古断乾坤。为谁消、庾信平生，无限酸辛。"
    ]
  },
  {
    "id": "adcfe4db1b4ce3163f4c05fc151b020e",
    "title": "鹧鸪天 · 题丁眄庭所著切梦刀1926",
    "authorName": "况周颐",
    "authorId": "adcfe4db1b4ce316d1457b72d1457b72",
    "dynasty": "清",
    "content": [
      "非蝶非周梦里身。蘧蘧栩栩太无因。凭君说法生花笔，唤醒痴迷几劫尘。",
      "风铎乱，晓钟频。梨云犹自恋芳春。邯郸枕畔并州剪，消得卢郎一欠伸。"
    ]
  },
  {
    "id": "adcfe4db1b4ce31689d6b4da58b4a47d",
    "title": "百字令·曲石先生拓地筑园奉母阙太夫人，名曰阙园。为赋此解1926",
    "authorName": "况周颐",
    "authorId": "adcfe4db1b4ce316d1457b72d1457b72",
    "dynasty": "清",
    "content": [
      "平泉新筑，葑葑溪奁翠，蔚然深秀。曾是铁翁觞咏地，近种梅花杨柳。息影抟鹏，雄姿射虎，未肯韶光负。遥山西爽，送青来照尊酒。",
      "佳话韦曲难方，外家腾美，绪衍齐卿旧。况复高堂承乐志，得似魏公眉寿。玉茁庭阶，花迎杖履，彩服娱春昼。书声琴韵，缦亭无此璈奏。"
    ]
  },
  {
    "id": "adcfe4db1b4ce316b069a94e83ab0313",
    "title": "八声甘州 · 题林铁尊半樱簃填词图1926",
    "authorName": "况周颐",
    "authorId": "adcfe4db1b4ce316d1457b72d1457b72",
    "dynasty": "清",
    "content": [
      "数词名当代一彊村，余音洗筝琶。更阿谁占取，暗香疏影，铁拨红牙。山水响来清远，吟思渺无涯。画罨樵歌路，和答烟霞。",
      "芳约瀛壖念省，道句留一半，也为樱花。绚春空琼树，飞梦欲随槎。黯笺尘、几番风雨，倚茜云、曾见夕阳斜。双鬟唱、画旗亭壁，珍重笼纱。"
    ]
  },
  {
    "id": "adcfe4db1b4ce3161e86c92614cd95c0",
    "title": "忆旧游 · 题鲍花潭中丞鸠江送别图1926",
    "authorName": "况周颐",
    "authorId": "adcfe4db1b4ce316d1457b72d1457b72",
    "dynasty": "清",
    "content": [
      "问清时宦迹，老辈风流，那处停桡。不尽平生意，道承明著述，休要轻抛。办装旧日情绪，杨柳拂河桥。算白纻歌边，青山酒后，都是魂销。",
      "飘摇。几风雨，怕满目芜城，残墨难描。殿早灵光圮，共沙沈戟折，空认■朝。百年过客如梦，离恨付回潮。只数叠江峰，相逢似说人未遥。"
    ]
  },
  {
    "id": "adcfe4db1b4ce316e5a37307634302a7",
    "title": "桂枝香·又题花潭中丞诒经书屋冬日课孙图1926",
    "authorName": "况周颐",
    "authorId": "adcfe4db1b4ce316d1457b72d1457b72",
    "dynasty": "清",
    "content": [
      "菟裘小筑。理旧业讲筵，人是名宿。■得清芬阅世，老怀差足。年时点颔浑如昨，几星霜、崭然头角。尔曹知否。休耽渴睡，漫夸便腹。",
      "任省识、冬烘面目。念经授瑶宫，晖映天禄。台省回翔卅载，隙驹何速。工诗早已■贻厥，况■笛、清绝尘俗。古芸凝处。家风无改，故山高躅。"
    ]
  },
  {
    "id": "adcfe4db1b4ce316f32f182e463419f8",
    "title": "浣溪沙",
    "authorName": "况周颐",
    "authorId": "adcfe4db1b4ce316d1457b72d1457b72",
    "dynasty": "清",
    "content": [
      "莫遣歌尘到扇边。苕华珍重绿琅玕。篁溪高矩至今传。",
      "画铁凝姿成幻渺，镌筠著骨见芳坚。笑他刻楮几经年。"
    ]
  },
  {
    "id": "adcfe4db1b4ce316f32f182e59a30d1f",
    "title": "浣溪沙",
    "authorName": "况周颐",
    "authorId": "adcfe4db1b4ce316d1457b72d1457b72",
    "dynasty": "清",
    "content": [
      "冰样词人天样遥。翠衾贪度可怜宵。未应笺管换钗翘。",
      "破面春风防粉爪，画眉新月恋香豪。柳颦花笑奈明朝。"
    ]
  },
  {
    "id": "adcfe4db1b4ce316d4ae3ff30d617f68",
    "title": "东风第一枝",
    "authorName": "况周颐",
    "authorId": "adcfe4db1b4ce316d1457b72d1457b72",
    "dynasty": "清",
    "content": [
      "寒重花慵，灯疏漏短，清吟谁伴孤影。故人却共春来，倦灯暂销夜冷。天涯旧梦，又盝曲、红阑催暝。对玉梅、证取心期，早是宿酲轻醒。",
      "檠凤短、茜纱方静。筝雁悄、素弦待整。彩毫怯写银笺，暗香尚留宝鼎。鸾箫凤籥，看次第、天风吹并。怕俊游、不似年时，负了武陵渔艇。"
    ]
  },
  {
    "id": "adcfe4db1b4ce316479cb3877f54a4d4",
    "title": "大酺",
    "authorName": "况周颐",
    "authorId": "adcfe4db1b4ce316d1457b72d1457b72",
    "dynasty": "清",
    "content": [
      "又海棠收，荼蘼过，芳事难留华屋。红扶灯畔影，话丰台消息，旧游枨触。锦幄香融，玉盘粉晕，吟赏消他丝竹。遽怜春婪尾，倚娇憨莫负，绿醪初熟。记冻彻铜瓶，闭门前度，咏梅人独。番风过迅速。",
      "几回见、蜂蝶随雕毂。未用说、清吟洛下，影事扬州，便一枝、尽供题目。十载东华梦，空怅惘、艳翻阶曲。将离恨，黯京国。多少铅泪，襟上猩红如菽。岁华黯惊转烛。"
    ]
  },
  {
    "id": "adcfe4db1b4ce3162b24b8248e37b029",
    "title": "采绿吟",
    "authorName": "况周颐",
    "authorId": "adcfe4db1b4ce316d1457b72d1457b72",
    "dynasty": "清",
    "content": [
      "小苑槐风静，倦听蜀魄林西。余英湛水，纹纱换影，凉意生诗。梦回香篆里，浑难辨、曲屏几摺琉璃。似年时，湖山路，垂杨烟艇舣谁。",
      "清露滴阑干，湘弦润，新声知更幽脆。隔断软红尘，认一桁帘衣。昼愔愔、犹剩春寒，莓墙暗、慵觅旧时题。闲凝伫、芳树远天，烟外径微。"
    ]
  },
  {
    "id": "adcfe4db1b4ce316fb281a6b44196b82",
    "title": "莺啼序",
    "authorName": "况周颐",
    "authorId": "adcfe4db1b4ce316d1457b72d1457b72",
    "dynasty": "清",
    "content": [
      "时晴峭寒共忍，镇商量酒户。况清绝、眉月窥帘，玉梅相对愁暮。怨襟共、山屏翠浅，消魂客似长亭树。蓦飘灯丛玉，鸣窗旧欢重絮。黯说巴山，话雨夜短，堕篷窗浅雾。又京国、鸣筑搊筝，绮情题满缣素。刬前尘、鬘天杏约，忍偷换、垂杨金缕。暝堤空，移缆江梅，暗惊眠鹭。",
      "西鹣牒在，北雁书沉，有情枉倦旅。顿悟澈、鬓丝金镜，靓影鸾悄，剑摄痴虹，榻迷花雨。华年锦瑟，黄尘乌帽，沾巾同下新亭泣，待孤帆、晚截金焦渡。抟沙几辈，羁游荷锸江皋，世外甚处闲土。风𢅏飐夕，画舸乘秋，有艳歌白苎。恰镌琬、离妆晨检，小印泥封，砚鹆慵揩，渚鸿低舞。琼箫倚凤，铜盘消蜡，人生安得无聚散，漫骊歌、调损鹍弦柱。分笺凭讯词仙，帽影邗江，半塘健否。"
    ]
  },
  {
    "id": "adcfe4db1b57502fc7a3383e6079c5ac",
    "title": "探芳信题吴江陶莘农茂才《耘经既耕还读图》",
    "authorName": "洪炳文",
    "authorId": "adcfe4db1b57502fd1457b72d1457b72",
    "dynasty": "清",
    "content": [
      "鸟声不住。布谷催耕，提壶携酒。正一年春及，芳辰漫辜负。北陌南阡青无限，刚是扶犁候。莫评量、木橘千头，渭川千亩。",
      "清福能消受。看木叶秋飘，池波春皱。如此园亭、容我读书否。蟾光许现团圞相，吾佛无量寿。望江南，一发青山依旧。"
    ]
  },
  {
    "id": "adcfe4db1b57502f91c24bb88f74374d",
    "title": "买陂塘题刘晓眉《桃源问津图》",
    "authorName": "洪炳文",
    "authorId": "adcfe4db1b57502fd1457b72d1457b72",
    "dynasty": "清",
    "content": [
      "问刘郎、天台归后，一帆花外春雨。云迷洞口人何处，只见绿杨千缕。忆杜宇、声声渔唱闻遥浦。寻芳寡侣。看红露流香，丹霞似锦，暗逐落花去。仙山里，可有垂髫儿女。",
      "风吹衣袂翩举。武陵闻说秦人在，无异尘寰完聚。今几许。魏晋渺云烟，莫道沧桑苦。丹青羡汝。待访得桃源，木兰舟畔，添写一枝橹。"
    ]
  },
  {
    "id": "adcfe4db1b57502f6736489292e320af",
    "title": "城头月 · 柳眉",
    "authorName": "洪炳文",
    "authorId": "adcfe4db1b57502fd1457b72d1457b72",
    "dynasty": "清",
    "content": [
      "小蛮自昔能歌舞。纤纤偏如许。新月弯环，远山媚妩。令我添愁绪。",
      "含情欲与人言语。试把青痕数。愁蹙双蛾，管侬离别，正是章台路。"
    ]
  },
  {
    "id": "adcfe4db1b57502f3e78a482fe91d62d",
    "title": "苏幕遮 · 柳眼",
    "authorName": "洪炳文",
    "authorId": "adcfe4db1b57502fd1457b72d1457b72",
    "dynasty": "清",
    "content": [
      "好韶光，长亭路。偷看行人，隐隐鞭丝度。隋苑繁华争一瞬，含睇相迎，绰约风情露。",
      "鹦鹉洲，桃叶渡。浓露朝零，珠泪抛无数。瞥见名花开万树。",
      "倏转秋波，望望春归处。"
    ]
  },
  {
    "id": "adcfe4db1b57502f0e93abcbbab99dfe",
    "title": "蝶恋花 · 柳丝",
    "authorName": "洪炳文",
    "authorId": "adcfe4db1b57502fd1457b72d1457b72",
    "dynasty": "清",
    "content": [
      "春雨缠绵寒食近。新绿参差，却被流莺引。何处弄机声隐隐。别绪千条言难尽。",
      "着色鹅黄留画本。弹出阳关，挹露飘瑶轸。剪断青云谁更忍。一缕柔情、恐被相思损。"
    ]
  },
  {
    "id": "adcfe4db1b57502f24c2dda7e511f0f3",
    "title": "虞美人 · 柳絮",
    "authorName": "洪炳文",
    "authorId": "adcfe4db1b57502fd1457b72d1457b72",
    "dynasty": "清",
    "content": [
      "因风作势敲罗幌。疑听珠环响。漫天雪影雨初晴。搀入梨花到眼不分明。",
      "飘茵堕溷时时有。往事难回百。吴绵耐冷卸征衣。逝水浮萍何处送将归。"
    ]
  },
  {
    "id": "adcfe4db1b57502f03421e837602b784",
    "title": "满江红 · 暮秋感怀",
    "authorName": "洪炳文",
    "authorId": "adcfe4db1b57502fd1457b72d1457b72",
    "dynasty": "清",
    "content": [
      "三尺枯桐，弹不出、古人怀抱。空羡那、闲云孤鹤，海天春晓。抚髀每嗟吾辈晚，着鞭已让他人早。笑闲身、何处寄闲愁，吟诗好。",
      "花落尽，空幽草。梦醒后，馀啼鸟。怅文人、前身孽障，一生难了。忏悔无从空五蕴，求仙孰是通三岛。且闭门、种菜玩时光，英雄老。"
    ]
  },
  {
    "id": "adcfe4db1b57502fcc864be54d66d99a",
    "title": "满江红 · 自题《三生石》传奇卷首",
    "authorName": "洪炳文",
    "authorId": "adcfe4db1b57502fd1457b72d1457b72",
    "dynasty": "清",
    "content": [
      "人世因缘，莫不是、老天排就。有一介、书生秀士摊书时候。忽地乘风游玉阙，天香馥郁笼袍袖。对莲花、听说旧根由，西王母。",
      "阅历了，悲欢够。驰驱了，文章薮。算情禅身分，恩深谊厚。三世泥鸿堪印证，云霞仍恋前身友。猛回头、重返蕊珠宫，离尘垢。"
    ]
  },
  {
    "id": "adcfe4db1b57502f52e4b6d1ff6c5598",
    "title": "金缕曲 · 又题卷后",
    "authorName": "洪炳文",
    "authorId": "adcfe4db1b57502fd1457b72d1457b72",
    "dynasty": "清",
    "content": [
      "庭院无人处。绮情生、镇日悲秋，悄无一语。百感填膺芒角露，恨少霓裳歌舞。漫记忆、前身儿女。泥雪三生重印证，谱新词、遑说推敲苦。天有缺，石能补。",
      "生平只为多情误。触牢愁、酩酊难浇，蓬莱易沮。哀乐小年难自遣，只听琵琶低诉。何处是、满庭芳树。但愿仙风飘引去，到珠宫、重问云霞侣。离别久，泪如雨。"
    ]
  },
  {
    "id": "adcfe4db1b57502fa538aefe0c6bd561",
    "title": "浪淘沙 · 霜林红叶",
    "authorName": "洪炳文",
    "authorId": "adcfe4db1b57502fd1457b72d1457b72",
    "dynasty": "清",
    "content": [
      "秋色上帘栊。霜信难通。堤边砧杵塞边鸿。错认三春桃李放，绚烂东风。",
      "点缀到江枫。暮景霞烘。酡颜人醉绮罗丛。好趁多情流水去，诗句题红。"
    ]
  },
  {
    "id": "adcfe4db1b57502fa538aefe511abb9d",
    "title": "浪淘沙 · 霜林红叶",
    "authorName": "洪炳文",
    "authorId": "adcfe4db1b57502fd1457b72d1457b72",
    "dynasty": "清",
    "content": [
      "冷信近窗纱。瘦影交加。斜阳衰草路三叉。花意浑如人意淡，洗却繁华。",
      "心绪正如麻。无兴探花。一枝横压帽檐斜。问讯重阳风雨后，秋在谁家。"
    ]
  },
  {
    "id": "adcfe4db1b57502f1f3a04c9696463d5",
    "title": "蝶恋花 · 自题《黑蟾蜍》传奇后",
    "authorName": "洪炳文",
    "authorId": "adcfe4db1b57502fd1457b72d1457b72",
    "dynasty": "清",
    "content": [
      "安平江上军容整。鼙鼓传来，迸人笳声竞。将自勤王兵用命。黑旗现出蟾蜍影。",
      "回首南天风鹤警。砥柱中流，保此台南境。屡出奇谋忠勇称。麒麟杰阁丹青炳。"
    ]
  },
  {
    "id": "adcfe4db1b57502fb4a6f41c25fa654e",
    "title": "百字令又题《帝女花》、《桃溪雪》两传奇后",
    "authorName": "洪炳文",
    "authorId": "adcfe4db1b57502fd1457b72d1457b72",
    "dynasty": "清",
    "content": [
      "老天何苦，把佳人才子，艰难尝试。离合悲欢空簸弄，抛了盈盈清泪。宝镜重圆，绿珠竟殉，幻出离奇事。茧情词客，谱成双绝文字。",
      "堪叹逝水流光，繁华一瞬，回头无滋味。剩有茫茫身世在，不许闲愁搁起。故国沧桑，海疆风鹤，一例伤心意。卌首新诗，暂当仙佛游戏。"
    ]
  },
  {
    "id": "adcfe4db1b57502f0ce664f99aaffca4",
    "title": "鹊桥仙 · 自题《鹊桥会》传奇后",
    "authorName": "洪炳文",
    "authorId": "adcfe4db1b57502fd1457b72d1457b72",
    "dynasty": "清",
    "content": [
      "偶披蓑笠，暂停机杼。今夕相逢欢语。人间佳偶百年身，好似我、一双儿女。",
      "有情伉俪，无情河汉，未许凌波屡渡。只今隔水望仙桥，鳷鹊问、归飞何处。"
    ]
  },
  {
    "id": "adcfe4db1b57502f35baa606828a4cda",
    "title": "凤凰台上忆吹箫 · 自题《箫鸾配》传奇后",
    "authorName": "洪炳文",
    "authorId": "adcfe4db1b57502fd1457b72d1457b72",
    "dynasty": "清",
    "content": [
      "滴露研朱，临池洗砚，写来韵本争传。笑上头夫婿，未渡蓝桥。除是三生修到，消艳福、能遇神仙。超出那、尘寰欲海，忍利情天。",
      "翩跹。鹤声嘹亮，环佩响月中，想像婵娟。疑素娥仙子，尚在人间。轻把天机宣泄，遂成就、一段因缘。今宵也，中秋良辰，人月团圆。"
    ]
  },
  {
    "id": "adcfe4db1b57502fca7935dfe08732d7",
    "title": "百字令自题《女中杰》传奇后",
    "authorName": "洪炳文",
    "authorId": "adcfe4db1b57502fd1457b72d1457b72",
    "dynasty": "清",
    "content": [
      "龙泉出匣，借红颜一怒、金蛇飞掣。恸哭三军皆缟素，齐映麻衣如雪。生斩仇头，直踹贼垒，靴袜俱流血。诘朝相见，父仇今日能灭。",
      "从此壮士归元，保全桑梓，大义从容决。太息中原多纵敌，孰是裙钗奇节。世主酬庸，乡闾慕义，心事偏难说。兵符躬掌，女中真有豪杰。"
    ]
  },
  {
    "id": "adcfe4db1b57502ff5c4c31c2b50a2a1",
    "title": "鬓云松令忆家圃楝花盛时即景",
    "authorName": "洪炳文",
    "authorId": "adcfe4db1b57502fd1457b72d1457b72",
    "dynasty": "清",
    "content": [
      "燕莺来，蜂蝶聚。一阵东风，吹落花如雨。满地繁英纷莫数。为爱吾庐，近了扶疏树。",
      "月当空，日卓午。扑鼻浓香，如入梅林去。廿四番风留不住。欲写春光，且唤丹青补。"
    ]
  },
  {
    "id": "adcfe4db1b57502f574e9cb0bb368e79",
    "title": "扫花游寿李母池宜人七旬、漱梅茂才令堂六旬同庆",
    "authorName": "洪炳文",
    "authorId": "adcfe4db1b57502fd1457b72d1457b72",
    "dynasty": "清",
    "content": [
      "金萱两树，是姊妹花枝，同根连理。小春至矣。正梅香岭上，酒香瓮底。设帨良辰，争羡名门御李。莱衣戏。弄周甲古稀，先后能记。",
      "庆象贤竞美。有令子文孙，兰苕瑜珥。鹊声报喜。认婺星分野，斗牛宫里。吹到双成，管取玉笙洗耳。曲终未。顾洪崖、捧觞而起。"
    ]
  },
  {
    "id": "adcfe4db1b57502f4773b17196eff9d8",
    "title": "蝶恋花 · 题《花香醉蝶图》帐额",
    "authorName": "洪炳文",
    "authorId": "adcfe4db1b57502fd1457b72d1457b72",
    "dynasty": "清",
    "content": [
      "梦醒罗浮春信度。似惜芳心，飞入花深处。细草如茵粘不住。蘼芜二月多烟雨。",
      "妙笔滕王图作补。一抹胭脂，染出红无数。回首日边桃李树。春风上苑探花去。"
    ]
  },
  {
    "id": "adcfe4db1b57502ffe1c98bff598e8fc",
    "title": "步蟾宫 · 寿潘庆济表兄封翁七十双庆",
    "authorName": "洪炳文",
    "authorId": "adcfe4db1b57502fd1457b72d1457b72",
    "dynasty": "清",
    "content": [
      "岁星下界来游戏。休再问、神仙甲子。鹿车对挽出花间，难得是、椿萱并美。",
      "晚年骑省无情绪，且种就、庭阶兰芷。洪崖喜捧寿觞来，愿许附、霓裳队里。"
    ]
  },
  {
    "id": "adcfe4db1b57502fdb625bbe46ed1252",
    "title": "长相思 · 柬晓蔷弟",
    "authorName": "洪炳文",
    "authorId": "adcfe4db1b57502fd1457b72d1457b72",
    "dynasty": "清",
    "content": [
      "对青山。画青山。不放犀毫一日闲。怡情泉石间。",
      "弹阳关。唱阳关。一曲天风响佩环。所思人未还。"
    ]
  },
  {
    "id": "adcfe4db1b57502f9dc2a37b8ccbcb3b",
    "title": "贺圣朝 · 同上，用陈栗庵茂材原唱韵",
    "authorName": "洪炳文",
    "authorId": "adcfe4db1b57502fd1457b72d1457b72",
    "dynasty": "清",
    "content": [
      "洞庭木落秋云暮。元冬将度。西邻忽报送花来，催题诗句。",
      "黄花满地，碧云天际，念佳人如晤。林间贳酒是谁来，有白衣相遇。"
    ]
  },
  {
    "id": "adcfe4db1b57502f9dc2a37bb0a1f63a",
    "title": "贺圣朝 · 同上，用陈栗庵茂材原唱韵",
    "authorName": "洪炳文",
    "authorId": "adcfe4db1b57502fd1457b72d1457b72",
    "dynasty": "清",
    "content": [
      "种花几度周星纪。可称花知己。肖形一一锡嘉名，有玉英珠蕊。",
      "满城风雨，满庭丝竹，助名花绮靡。卷帘人瘦，傲西风，为忆填词李。"
    ]
  },
  {
    "id": "adcfe4db1b57502f6ae7b4c4b01413ff",
    "title": "满江红 · 自题《无根兰》传奇卷首",
    "authorName": "洪炳文",
    "authorId": "adcfe4db1b57502fd1457b72d1457b72",
    "dynasty": "清",
    "content": [
      "兰草无根，觅不得、中原净土。只剩有、铜驼荆棘，荒凉谁语。故宫禾黍歌行迈，冬青宰木悲风雨。比灵均、寄与赋荃荪，吟蘅杜。",
      "升中书，义堪取。史中讹，笔堪补。愿激励华民，扫除胡虏。大义春秋凛夷夏，雄军革命师汤武。幸今朝、还我旧江山，归民主。"
    ]
  },
  {
    "id": "adcfe4db1b57502fbf38038eaf05fcd9",
    "title": "蝶恋花 · 和李仲都寄怀词原韵",
    "authorName": "洪炳文",
    "authorId": "adcfe4db1b57502fd1457b72d1457b72",
    "dynasty": "清",
    "content": [
      "新词丽句临风诵。吊古伤今，命意多悲痛。金粉江山浑似梦。吟笺压得归装重。",
      "八斗高才文思重。冠盖名流，付与君迎送。把酒同游风月共。题名好比岑岐洞。"
    ]
  },
  {
    "id": "adcfe4db1b57502fbf38038e5933fa33",
    "title": "蝶恋花 · 和李仲都寄怀词原韵",
    "authorName": "洪炳文",
    "authorId": "adcfe4db1b57502fd1457b72d1457b72",
    "dynasty": "清",
    "content": [
      "看花老眼浑如雾。大好湖山，每欲游吴楚。为忆前人凭吊处。泪丝弹作帘纤雨。",
      "蜷伏家园谁共语。梦里飞球，何日能冲举。五载相思空自苦。离合悲欢原难预。"
    ]
  },
  {
    "id": "adcfe4db1b57502fbf38038e2216ff0b",
    "title": "蝶恋花 · 和李仲都寄怀词原韵",
    "authorName": "洪炳文",
    "authorId": "adcfe4db1b57502fd1457b72d1457b72",
    "dynasty": "清",
    "content": [
      "吟魂也把关山越。一曲三秋，此事心难撇。雪爪泥鸿留往迹。妙翰临摹称双绝。",
      "尺索鱼书前日接。觌面终难，深悔当年别。廿四花风俄一瞥。梅雨连绵无休歇。"
    ]
  },
  {
    "id": "adcfe4db1b57502fc35fe292f032e480",
    "title": "蝶恋花 · 赵氏圃中初夏即景，用欧阳永叔词韵",
    "authorName": "洪炳文",
    "authorId": "adcfe4db1b57502fd1457b72d1457b72",
    "dynasty": "清",
    "content": [
      "绿树浓阴阴几许。前度杨花，化作萍无数。舞树歌台回望处。行人锗记台城路。",
      "楝子花开芳信暮。刻意留春，毕竟春难住。隐几支颐娇不语。一双胡蝶频来去。"
    ]
  },
  {
    "id": "adcfe4db1b57502f75592f8b52344cf3",
    "title": "减字木兰花 · 寄友人",
    "authorName": "洪炳文",
    "authorId": "adcfe4db1b57502fd1457b72d1457b72",
    "dynasty": "清",
    "content": [
      "经年别绪。欲托星邮无觅处。楝子花开。一幅瑶笺特地来。",
      "偶拈弱管。每为情长嫌纸短。为报平安。共表同心两地欢。"
    ]
  },
  {
    "id": "adcfe4db1b57502fb7ac1bce5c430c7f",
    "title": "捣练子 · 闺情",
    "authorName": "洪炳文",
    "authorId": "adcfe4db1b57502fd1457b72d1457b72",
    "dynasty": "清",
    "content": [
      "云鬓乱，玉钗欹。慵点胭脂懒画眉。十二阑干明月夜，梨花影里立多时。"
    ]
  },
  {
    "id": "adcfe4db1b57502fb7ac1bce017c7b6b",
    "title": "捣练子 · 闺情",
    "authorName": "洪炳文",
    "authorId": "adcfe4db1b57502fd1457b72d1457b72",
    "dynasty": "清",
    "content": [
      "弹烛泪，卷帘波。镇日含颦敛翠蛾。辜负韶光聊白惜，一春恨事笄侬多。"
    ]
  },
  {
    "id": "adcfe4db1b57502f60bccdd6f1beddc1",
    "title": "长相思 · 在郡寓作",
    "authorName": "洪炳文",
    "authorId": "adcfe4db1b57502fd1457b72d1457b72",
    "dynasty": "清",
    "content": [
      "订归期。误归期。一片乡心托子规。侬情人不知。",
      "柳如眉。月如眉。怪底天涯鲤信迟。光阴梅熟时。"
    ]
  },
  {
    "id": "adcfe4db1b57502f60bccdd6ed65649f",
    "title": "长相思 · 在郡寓作",
    "authorName": "洪炳文",
    "authorId": "adcfe4db1b57502fd1457b72d1457b72",
    "dynasty": "清",
    "content": [
      "雨丝丝。柳丝丝。春去堂堂几许时。呢喃双燕知。",
      "折杨枝。赠杨枝。只是今朝暂别离。重来应有期。"
    ]
  },
  {
    "id": "adcfe4db1b57502fd239290bc281d219",
    "title": "浪淘沙 · 自题《晚节香》传奇",
    "authorName": "洪炳文",
    "authorId": "adcfe4db1b57502fd1457b72d1457b72",
    "dynasty": "清",
    "content": [
      "轩冕怕尘淄。愧见台司。不因五斗折腰肢。三径就荒思故土，归去来辞。",
      "秋色满东篱。霜叶离披。白衣送酒酒盈卮。晚节香名真不朽，谱作传奇。"
    ]
  },
  {
    "id": "adcfe4db1b57502fdaad6d120efe36b1",
    "title": "浪淘沙 · 柬某女士",
    "authorName": "洪炳文",
    "authorId": "adcfe4db1b57502fd1457b72d1457b72",
    "dynasty": "清",
    "content": [
      "玉映擅清才。妙句能裁。亚洲新学此胚胎。要把文明输女界，桃李群栽。",
      "把卷对妆台。咏絮吟梅。聪明定自夙根来。他日新词能寄我，珍重缄开。"
    ]
  },
  {
    "id": "adcfe4db1b57502fdaad6d12def7cd61",
    "title": "浪淘沙 · 柬某女士",
    "authorName": "洪炳文",
    "authorId": "adcfe4db1b57502fd1457b72d1457b72",
    "dynasty": "清",
    "content": [
      "归里太匆匆。汗马无功。风云未会困蛟龙。年少终军难用武，恼煞英雄。",
      "镜听到闺中。花卜灯红。檐前鹊语未曾通。夫婿封侯他日觅，为祝天公。"
    ]
  },
  {
    "id": "adcfe4db1b57502f90bdbd82836a58b7",
    "title": "满江红",
    "authorName": "洪炳文",
    "authorId": "adcfe4db1b57502fd1457b72d1457b72",
    "dynasty": "清",
    "content": [
      "试上山亭，好一览、天容海色。浑便似、置身高处，玉楼晶阙。翘首烟霄尘埃外，步虚环佩仙宫侧。有江心、双塔峙中川，干云出。",
      "金波射，罗浮月。银涛涌，昆仑雪。叹英雄淘浪，潮声呜咽。挂采孤峰时隐现，灵昆一点争明灭。倩铜琶、唱出大江东，鸣弦绝。"
    ]
  },
  {
    "id": "adcfe4db1b57502f766b4378beeb93f8",
    "title": "十六字令",
    "authorName": "洪炳文",
    "authorId": "adcfe4db1b57502fd1457b72d1457b72",
    "dynasty": "清",
    "content": [
      "香。金鸭浓熏夜未央。重帘里，清馥浣诗肠。"
    ]
  },
  {
    "id": "adcfe4db1b57502f766b437861d6d758",
    "title": "十六字令",
    "authorName": "洪炳文",
    "authorId": "adcfe4db1b57502fd1457b72d1457b72",
    "dynasty": "清",
    "content": [
      "帘。一幅湘纹压小檐。微雨度，响戛玉钩尖。"
    ]
  },
  {
    "id": "adcfe4db1b57502f766b43789ce5ae2b",
    "title": "十六字令",
    "authorName": "洪炳文",
    "authorId": "adcfe4db1b57502fd1457b72d1457b72",
    "dynasty": "清",
    "content": [
      "眉。镇日含颦那个知。问夫婿，深浅入时宜。"
    ]
  },
  {
    "id": "adcfe4db1b57502f766b4378cf126ab4",
    "title": "十六字令",
    "authorName": "洪炳文",
    "authorId": "adcfe4db1b57502fd1457b72d1457b72",
    "dynasty": "清",
    "content": [
      "波。临去含情意若何。眉楼上，帘卷近秋河。"
    ]
  },
  {
    "id": "adcfe4db1b57502fa2d534f6173ace84",
    "title": "减字木兰花",
    "authorName": "洪炳文",
    "authorId": "adcfe4db1b57502fd1457b72d1457b72",
    "dynasty": "清",
    "content": [
      "楝花香绕。闻说春归人未晓。屈指归期。廿四番风在此时。",
      "不如归去。愁向林间听杜宇。梅雨家家。怕卷湘帘对落花。"
    ]
  },
  {
    "id": "adcfe4db1b57502f36f09884ca286053",
    "title": "金缕曲",
    "authorName": "洪炳文",
    "authorId": "adcfe4db1b57502fd1457b72d1457b72",
    "dynasty": "清",
    "content": [
      "玉介名园处。是前朝、玉恭结构，亭台竹树。几度沧桑都过眼，只有林峦如故。今瓯隐、幨帷暂驻。对景题诗情怅惘，怕韶光、百五仍虚度。太玉洞，迷烟雾。",
      "风风雨雨连朝暮。问何人、金铃千万，将花呵护。淮海莺花词调好，只听琵琶低诉。招几辈、诗人联句。一曲阳关弹未了，奈英侬、白地抛春去。春去也，留难住。"
    ]
  },
  {
    "id": "adcfe4db1b57502fb6382d76da312940",
    "title": "步蟾宫 · 贺吕甫宗侄上舍新婚",
    "authorName": "洪炳文",
    "authorId": "adcfe4db1b57502fd1457b72d1457b72",
    "dynasty": "清",
    "content": [
      "三竿红日垂帘地。却早被、莺儿唤起。裴航昨夜度蓝桥，喜得有、云英伴你。",
      "修蛾要称佳人意。尽自量评眉？史。佳期正是月初三，刚照到、双弯笔底。"
    ]
  },
  {
    "id": "adcfe4db1b88fcac4334969f4560888a",
    "title": "蝶恋花",
    "authorName": "谢瑛",
    "authorId": "adcfe4db1b88fcacd1457b72d1457b72",
    "dynasty": "清",
    "content": [
      "园丁报道生芝草。绫袜新裁，缓步苍苔早。弱女凝妆栏外绕。依依小子翻书考。",
      "白鹤巢松声韵好。桂子纷纷，竹影将阶扫。贪睡鸳鸯惊又觉。佳辰莫惜金尊倒。"
    ]
  },
  {
    "id": "adcfe4db1b88fcac32ad97e187e23c9b",
    "title": "渔家傲",
    "authorName": "谢瑛",
    "authorId": "adcfe4db1b88fcacd1457b72d1457b72",
    "dynasty": "清",
    "content": [
      "竹蓧悬藤岩挂瀑。药苗云润空山护。浅水芦花舟自俯。提壶过。哈然一笑乾坤大。",
      "野菜和根煮烂熟。山妻对酌休催鼓。长啸一声天未补。何须苦。不知尘世披云睹。"
    ]
  },
  {
    "id": "adcfe4db1bbb2156a4fe1881bfeca55a",
    "title": "浣溪沙 · 秋闺",
    "authorName": "叶舫",
    "authorId": "adcfe4db1bbb2156d1457b72d1457b72",
    "dynasty": "清",
    "content": [
      "索索西风射碧纱。疏疏短雨趁风斜。染来秋色满庭阶。",
      "惊懒蜻蜓谁主使，催勤络纬孰教他。征人那得不思家。"
    ]
  },
  {
    "id": "adcfe4db1bc9413c102c62c09f17d283",
    "title": "南乡子 · 湖中泛月",
    "authorName": "范毓秀",
    "authorId": "adcfe4db1bc9413cd1457b72d1457b72",
    "dynasty": "清",
    "content": [
      "薄暮泛轻桡。万顷清波映碧霄。一片浪花随月泻，滔滔。暗傍荷香过小桥。",
      "清夜景萧骚。把酒临轩明月邀。望里云山浑似画，堪描。收拾风光付彩毫。"
    ]
  },
  {
    "id": "adcfe4db1bc9413cfeb431bd42ea7612",
    "title": "清平乐 · 立春",
    "authorName": "范毓秀",
    "authorId": "adcfe4db1bc9413cd1457b72d1457b72",
    "dynasty": "清",
    "content": [
      "风风雨雨。又早催年暮。屈指光阴能几许，转眼春回冬去。",
      "妆成对镜徘徊。重帘几度羞开。生怕梅花笑我，依然裙布荆钗。"
    ]
  },
  {
    "id": "adcfe4db1bc9413cce5cc9b59db2c072",
    "title": "如梦令 · 秋闺",
    "authorName": "范毓秀",
    "authorId": "adcfe4db1bc9413cd1457b72d1457b72",
    "dynasty": "清",
    "content": [
      "妆罢栏杆独倚。飒飒西风乍起。帘外更蒙蒙，一片芭蕉如洗。",
      "如洗。如洗。不管海棠憔悴。"
    ]
  },
  {
    "id": "adcfe4db1bc9413c2e55a4c1cd2c6362",
    "title": "蝶恋花 · 暮春",
    "authorName": "范毓秀",
    "authorId": "adcfe4db1bc9413cd1457b72d1457b72",
    "dynasty": "清",
    "content": [
      "花光渐上荼蘼架。春睡恹恹，淡淡梳妆罢。绿窗人静悄无声，惟闻燕语帘栊下。",
      "香消慵去添兰麝。寂寞空园，满地残红卸。枝头小鸟也怜春，声声只把东风骂。"
    ]
  },
  {
    "id": "adcfe4db1bcd533c9a6d7257be7fa037",
    "title": "夜合花",
    "authorName": "童观观",
    "authorId": "adcfe4db1bcd533cd1457b72d1457b72",
    "dynasty": "清",
    "content": [
      "花锁风低，柳梳月晓，银钩稳控晶帘。眉峰未画，侍儿初整香奁。妆掠罢，性多嫌。对菱花、几度偷瞻。罗衣欲换，熏笼频启，兰麝仍添。",
      "杏梁双燕呢喃，生妒双飞双舞，把泥频衔。擎妆独坐，小窗针线慵拈。愁漠漠，闷恹恹。取金刀、细劈黄柑。心酸似妾，不胜齿软，更点吴盐。"
    ]
  },
  {
    "id": "adcfe4db1be02a1e2a41c1f1cda27a06",
    "title": "高阳台 · 怡园曲社",
    "authorName": "夏孙桐",
    "authorId": "adcfe4db1be02a1ed1457b72d1457b72",
    "dynasty": "清",
    "content": [
      "絮搅天愁，花随水去，冶辰分外惊心。屧声喧廊，尘香到处堪寻。薰风沸暖笙歌地，早瞢腾、一片藤阴。昼沈沈。不信欢场，不悟春深。",
      "年时醒却华胥梦，笑闲招鹤侣，倦听鹃音。木石心肠，吴儿那解新吟。茶烟半向清池影，怕回看、浅鬓而今。更谁禁。万竹斜阳，笛破穿林。"
    ]
  },
  {
    "id": "adcfe4db1be02a1eb66522f699405d15",
    "title": "南浦 · 艺风远自武昌邮示月湖看雨新词，渺渺秋怀，溢于言表。时吴中新结鸥隐词社，冷境喁于，殆如响应。次韵寄怀，不觉言之凄异也",
    "authorName": "夏孙桐",
    "authorId": "adcfe4db1be02a1ed1457b72d1457b72",
    "dynasty": "清",
    "content": [
      "泽畔共行吟，又几时疏莲，冷坠残粉。风雨雁来迟，江潭句、依约汉南遥讯。盈盈带水，料应常被乡心引。两家旧径。知无主烟萝，飘零都尽。",
      "软红梦影如尘，便不问铜驼，青衫珠迸。摇落隔天涯，悲秋意、身到者番才信。菰浦倦侣，祗招鸥鹭酬孤兴。吴枫驿暝。望天际轻帆，爪寻霜印。"
    ]
  },
  {
    "id": "adcfe4db1be02a1e9999d06046e60fc2",
    "title": "夜飞鹊·望亭雨泊，偕艺风同作，绘同舟听雨图纪之",
    "authorName": "夏孙桐",
    "authorId": "adcfe4db1be02a1ed1457b72d1457b72",
    "dynasty": "清",
    "content": [
      "西风暗、吹雨黄叶声边。孤棹冷泊吴烟。津桥星火半明灭，羁人相对迟眠。潇潇又成阵，正山钟搀断，野柝催阑。清愁万点，任篷窗、一向无言。",
      "凄绝转蓬身世，偏共卧沧江，经岁经年。今夕茫茫云水，波深月黑，何处鸣舷。拥衾剪烛，想芦中、梦醒都寒。怕栖乌惊起，明朝揽镜，换了朱颜。"
    ]
  },
  {
    "id": "adcfe4db1be02a1e490967c42da8f007",
    "title": "疏影 · 题陈同叔绿梅花下填词图",
    "authorName": "夏孙桐",
    "authorId": "adcfe4db1be02a1ed1457b72d1457b72",
    "dynasty": "清",
    "content": [
      "垂垂冻碧。对翠尊酒冷，香堕吟席。石火光阴，花谢花开，何郎自恋江国。看花白发人还在，懒谱入、东风瑶笛。只绮窗、一树多情，伴得旧时词客。",
      "坛坫今推祭酒，梦痕认画里，襟调清逸。月淡黄昏，鹤瘦苔枯，我共心耽幽寂。空山福分原非易，恨却污、春明尘色。待那时、翠翼啁啾，更卜岁寒消息。"
    ]
  },
  {
    "id": "adcfe4db1be02a1ea09d82c637e7082a",
    "title": "徵招·天平春眺",
    "authorName": "夏孙桐",
    "authorId": "adcfe4db1be02a1ed1457b72d1457b72",
    "dynasty": "清",
    "content": [
      "撑烟蹙雾青螺影，春山共人俱瘦。磴窄扫苔，斑冷沈沈清昼。昔游还省否。只惊得、落花偏骤。树窟鹰呼，石潭鱼静，夕阳时候。",
      "生就薜萝心，登临处、依依几番回首。万绿又天涯，醉东风如酒。危阑留恋久。更遥看、五湖云厚。怎肠断、一一鹃声，送晚篷归后。"
    ]
  },
  {
    "id": "adcfe4db1be02a1e292998464342f066",
    "title": "长亭怨慢·丙申春暮，将去吴中，同人载酒，招游虎阜。赋此留别",
    "authorName": "夏孙桐",
    "authorId": "adcfe4db1be02a1ed1457b72d1457b72",
    "dynasty": "清",
    "content": [
      "恁容易、江湖心冷。不语沧波，照人离影。倚醉风前，扣舷歌罢憺将暝。鬓丝如此，浑怕向，青山映。苦说约归期，仨负了、冲烟渔艇。",
      "大隐。话长安旧侣，几个断蓬飘梗。莺花梦里，早到处、送春愁更。问一片、莽莽吴云，可留得、鸥边干净。只笛语江城，还趁梅风凄哽。"
    ]
  },
  {
    "id": "adcfe4db1be02a1eafa6de5ab08e45de",
    "title": "红情·荷花生日",
    "authorName": "夏孙桐",
    "authorId": "adcfe4db1be02a1ed1457b72d1457b72",
    "dynasty": "清",
    "content": [
      "愁红一色。便翠筒酹与，年年今日。锦烂云稠，暗里秋心有谁识。流水盈盈似梦，惆怅入、汀洲凉笛。莫更问、画舸鸳鸯，风露纵凄咽。消息。",
      "渺江国。叹剩粉堕脂，镜心凝碧。采香倦客。肠断凌波旧痕觅。为证三生絮果，轻换了、珠房冰菂。祗耿耿青霭里，暮天望极。"
    ]
  },
  {
    "id": "adcfe4db1be02a1eaad98713d44ab664",
    "title": "惜秋华·咏雁，用梦窗木芙蓉体",
    "authorName": "夏孙桐",
    "authorId": "adcfe4db1be02a1ed1457b72d1457b72",
    "dynasty": "清",
    "content": [
      "渺渺霜程，问南飞倦翮，因谁憔悴。万里断云，殷勤寄将残字。应知顾影西风，梦故国、春花销绮。怜伊剩、天涯爪雪，鹓鸾还忌。惆怅望烟际。",
      "尽江湖遍历，荒凉如此。叫侣唤群，一样稻粱心瘁。愁看水涸沙昏，只似雪、芦花衔起。凄异。岭梅寒、暗思归计。"
    ]
  },
  {
    "id": "adcfe4db1be02a1ee4073e75908600c5",
    "title": "玉京谣 · 雪后独游江亭",
    "authorName": "夏孙桐",
    "authorId": "adcfe4db1be02a1ed1457b72d1457b72",
    "dynasty": "清",
    "content": [
      "薄醉风欹帽，岁晚登临，霁景销空翳。认取高寒，苍烟林外时起。敛怨蛾、一面西峰，甚却懒、今朝梳洗。无人际。朱阑绕遍，闲成孤倚。",
      "年时拥鼻来吟，冷暖曾谙，是软红情味。过眼莺花，残僧多事还记。指望中、无限楼台，又剩粉、夕阳痕渍。黄昏未。沙路倦寻归骑。"
    ]
  },
  {
    "id": "adcfe4db1be02a1e5fcc7d1f2f42ec7e",
    "title": "瑞鹤仙 · 王半塘春明感旧图",
    "authorName": "夏孙桐",
    "authorId": "adcfe4db1be02a1ed1457b72d1457b72",
    "dynasty": "清",
    "content": [
      "瘦苔寒更积。话梦痕前度，古庭烟寂。琴尊几年隔。",
      "又东风人世，晨星词客。愁缣恨墨。护尘封、笼纱自碧。",
      "恁匆匆、吟到黄垆，容易鬓丝催白。",
      "还忆。山青岭外花发。城南那番笺擘，芳韶暗惜。凭翠羽，诉陈迹。",
      "纵看花人在，霜浓春浅，怕歰梅边旧笛。只孤弦、犹抱冬心，岁寒耐得。"
    ]
  },
  {
    "id": "adcfe4db1be02a1e13c103d72cbe5c13",
    "title": "庆清朝·新年",
    "authorName": "夏孙桐",
    "authorId": "adcfe4db1be02a1ed1457b72d1457b72",
    "dynasty": "清",
    "content": [
      "雪剩欺梅，烟轻度柳，瞒人最是东风。铜街似沸，一番箫鼓春浓。赚得杜郎吟赏，安排逐队斗青红。凭谁问、桃符换矣，如此匆匆。",
      "从此俊游递约，又试镫期近，挑菜人逢。随香趁麝，忺春忘了春慵。珍重钿车满路，莫教风雨妒花丛。安心未、垒泥社燕，还絮帘栊。"
    ]
  },
  {
    "id": "adcfe4db1be02a1e5198493dc380a4e7",
    "title": "水龙吟 · 送张次山纳言赴江南",
    "authorName": "夏孙桐",
    "authorId": "adcfe4db1be02a1ed1457b72d1457b72",
    "dynasty": "清",
    "content": [
      "恋人楼外峰青，一尊更倚危阑款。东风信骤，漫天絮影，为谁遮断。去国情怀，伤高涕泪，几人心眼。只觚棱转首，春花似梦，浑忘了，天涯远。",
      "南国荷衣初换。棹鸱夷、五湖波软。丛兰露沚，轻鸥雪渚，顿教尘浣。料有渔樵，望风争识，切云冠岸。愿朱颜好护，呼猿招鹤，洗山中怨。"
    ]
  },
  {
    "id": "adcfe4db1be02a1e59500b1ebdd33d79",
    "title": "惜秋华·庚子秋携家避地广平，重九日出郭游莲亭。十八年重到，堤柳萧瑟，大有江潭之感。用梦窗重九韵",
    "authorName": "夏孙桐",
    "authorId": "adcfe4db1be02a1ed1457b72d1457b72",
    "dynasty": "清",
    "content": [
      "泪菊愁萸，向尊前诉出，伤高怀抱。红上戍楼，登临怕看残照。目中剩影关河，任付与、尘飞烟扰。萧萧。正西风信紧，还欹茸帽。",
      "城畔翠杨老。尽霜乾旷野，秋光偏好。念倦旅，华发变，汉南重到。无边坠叶声凄，甚处吟、庾郎园小。迟了。阵云寒、雁群都少。"
    ]
  },
  {
    "id": "adcfe4db1be02a1ec0392669f84ac621",
    "title": "八声甘州 · 过淇县，闻右衡助县尹校士，未得一见。用玉田韵赠之",
    "authorName": "夏孙桐",
    "authorId": "adcfe4db1be02a1ed1457b72d1457b72",
    "dynasty": "清",
    "content": [
      "恨双萍、咫尺未相逢，荒城暮烟遮。过中原几度，凄凄雁稆，莽莽虫沙。老矣兰成词赋，萧瑟向谁嗟。和泪弓衣字，题遍天涯。",
      "故侣晨星还剩，叹羁雌处处，梦绕京华。待巢痕重觅，却换旧烟霞。正深夜、酒醒灯暗，乱愁生、浑不为思家。飘零感、一枝持赠，惟有芦花。"
    ]
  },
  {
    "id": "adcfe4db1be02a1e4f17d443faa0fe95",
    "title": "解连环 · 华阴道中咏冬雁。用玉田韵",
    "authorName": "夏孙桐",
    "authorId": "adcfe4db1be02a1ed1457b72d1457b72",
    "dynasty": "清",
    "content": [
      "为谁来晚。甚玉关倦羽，恋群不散。认爪印、那计东西，正日冷山河，自嫌程远。剩字书空，祗伴的、疏疏星点。带边声几许，雪后上林，盼开愁眼。",
      "还惊岁华荏苒。已随阳信阻，岭梅遥怨。念此去、多少风霜，纵耽误秋来，料逢春转。柳岸烟行，待马首、那时相见。指落霞、一朵峰青，阵云漫掩。"
    ]
  },
  {
    "id": "adcfe4db1be02a1e6699e3adca264b52",
    "title": "南歌子 · 灞桥寄家人",
    "authorName": "夏孙桐",
    "authorId": "adcfe4db1be02a1ed1457b72d1457b72",
    "dynasty": "清",
    "content": [
      "薄霭还明水，微云不碍山。无风无雨灞桥边。只觉征衣犹怯晓莺寒。",
      "弱絮都无著，长条那任攀。销他雾鬓与烟鬟。回首黄尘千里路漫漫。"
    ]
  },
  {
    "id": "adcfe4db1be02a1e853a5af8ff075081",
    "title": "水龙吟 · 西安旅馆忽焉及秋，见微絮堕窗，飞扬无力，伤其迟暮失时，飘零无主。以东坡韵赋之，羁雌声怨，不知是墨是泪也",
    "authorName": "夏孙桐",
    "authorId": "adcfe4db1be02a1ed1457b72d1457b72",
    "dynasty": "清",
    "content": [
      "几番错过东风，秋阑深处还飞坠。薄云知冷，微阳觉暖，结成愁思。为问灵和，依依旧态，千门烟闭。剩残茵一点，飘零瘦影，天涯恨，重句起。",
      "难逐衔泥燕子。为虫丝、片时牵缀。紫红千万，春尘易掩，留将细碎。懒说三生，化萍嫌晚，一池凉水。觅微根何处，日斜灞岸，送离人泪。"
    ]
  },
  {
    "id": "adcfe4db1be02a1e9f853531aaaa5b24",
    "title": "齐天乐 · 宿州道中咏蓼花。用梦窗韵",
    "authorName": "夏孙桐",
    "authorId": "adcfe4db1be02a1ed1457b72d1457b72",
    "dynasty": "清",
    "content": [
      "玉波闲浸愁红影，秋心暗惊溪尾。颤露梢轻，垂烟穗小，柳外疏疏相倚。飞蜻乍起。看低搅蘋花，湿云沈翠。点点星星，未经摇落恁憔悴。",
      "年芳驿堠换早，几丛斜映处，渔舍临水。晓月人过，西风信到，一种沧浪幽意。新凉似洗。问多少秋痕，碎脂零泪。咽尽凄蝉，客怀惆怅里。"
    ]
  },
  {
    "id": "adcfe4db1be02a1ef2c1beae78161619",
    "title": "万里春 · 为古微题冬心画梅。古微以此画为社题，余久未属笔，遂更离乱，无意附入行箧，时时展玩，羁绪生春。昨岁使粤，归装燬于海舶，长物仅存，诧为天幸。春明重到，坠欢如梦，过眼云烟，益复增人感喟矣",
    "authorName": "夏孙桐",
    "authorId": "adcfe4db1be02a1ed1457b72d1457b72",
    "dynasty": "清",
    "content": [
      "脂凝黛冱。黯淡春愁如诉。怅徐娘、有限残妆，共东风终古。",
      "随我江湖去。便容易、劫灰一度。认枯缣、多少沧桑，怪金仙无语。"
    ]
  },
  {
    "id": "adcfe4db1be02a1eba9e4f9513e50df7",
    "title": "霜叶飞·壬寅展重阳，天宁寺饯古微督学广东。用梦窗韵",
    "authorName": "夏孙桐",
    "authorId": "adcfe4db1be02a1ed1457b72d1457b72",
    "dynasty": "清",
    "content": [
      "堕欢残绪。西风畔，荒台依旧烟树。倚阑人影酒波空，凉叶声如雨。数往事、惊鳞骤羽。斜阳红剩浮图古。恁倦旅低徊，几度看山来，几度鬓华添素。",
      "休说似弈长安，青门柳尽，断肠还为重赋。五云佳气自蓬莱，冷到铜仙语。指天外、飙尘旋缕。霜槎浓载秋心去。漫岭头、梅花讯，岁晚沧江，梦随行处。"
    ]
  },
  {
    "id": "adcfe4db1be02a1e21c31cb885c57d85",
    "title": "高阳台 · 残雪",
    "authorName": "夏孙桐",
    "authorId": "adcfe4db1be02a1ed1457b72d1457b72",
    "dynasty": "清",
    "content": [
      "冰藓迟苏，凇柯尚晕，微茫霁色林端。耐得销凝，封条曾见春前。琼楼陈迹浑如梦，伴斜阳、身世都寒。只星星、吹上繁枝，许恋东阑。",
      "闲中惆怅年华换，正卧袁门掩，访戴舟还。事远孤鸿，惊心爪印重看。一般兼尘土，胜杨花、飘荡随烟。更催人、霜缕盈梳，相对阑珊。"
    ]
  },
  {
    "id": "adcfe4db1be02a1e0ce2d43197a89f49",
    "title": "高阳台 · 唐花",
    "authorName": "夏孙桐",
    "authorId": "adcfe4db1be02a1ed1457b72d1457b72",
    "dynasty": "清",
    "content": [
      "金屋安排，玉楼酝酿，人闲几费春工。支取韶光，销寒九九图中。群芳原不甘沦落，惯年年、来趁冬烘。任缤纷、矾弟梅兄，斗艳青红。",
      "外边寒重谁知得，暂炉熏宵拥，钗朵晨笼。香梦沈酣，瞒他冻蝶痴蜂。偷春容易春难驻，又番番、催换东风。待何时、看遍长安，钿毂相逢。"
    ]
  },
  {
    "id": "adcfe4db1be02a1e0276476ebbba0e9a",
    "title": "绛都春 · 分咏京师词人第宅。得纳兰容若渌水亭，在玉泉山下",
    "authorName": "夏孙桐",
    "authorId": "adcfe4db1be02a1ed1457b72d1457b72",
    "dynasty": "清",
    "content": [
      "莲凋渚晚。问缑岭堕音，吹笙人远。豹尾退闲，蜗角幽栖依琼苑。重光词笔同凄怨。恁抱膝、繁华轻遣。倚阑曾是，梨花落后，望春深浅。",
      "一片。璇流漱碧，绕鸳甃、似带烟萝空眷。花底著书，席上题襟多英彦。乌衣三度朱门换。祗谢墅、巢痕寻燕。邈然裙屐承平，梦华恨断。"
    ]
  },
  {
    "id": "adcfe4db1be02a1e68262a8ca5673ff9",
    "title": "惜余春慢·崇效寺楸花",
    "authorName": "夏孙桐",
    "authorId": "adcfe4db1be02a1ed1457b72d1457b72",
    "dynasty": "清",
    "content": [
      "怖鸽庭荒，栖鸾枝老，古色郁葱如许。团团缀玉，点点攒星，淡入粉云青雾。为问花时钿车，红紫丛中，幽芳谁顾。正斜阳深掩，绿阴人静，晚帘香度。",
      "还念读画呼僧，题襟招客，尘外每移尊俎。浮生白社，阅世苍官，惆怅庾郎重赋。争奈春如梦痕，堆径繁英，东风催暮。叹销沈、几辈词流，陈迹对花追数。"
    ]
  },
  {
    "id": "adcfe4db1be02a1e7f2347374ec6f444",
    "title": "惜余春慢·慈仁寺双松。相传有清中叶重植，非渔洋诸老所题旧物。寺燬于庚子兵燹，松独无恙。社集分咏京师花木，召南拈得，以平生未睹为憾。偶偕访之，一已枯萎，盖昨岁栖止流民，爨湢所侵也，慨然同赋",
    "authorName": "夏孙桐",
    "authorId": "adcfe4db1be02a1ed1457b72d1457b72",
    "dynasty": "清",
    "content": [
      "佛国沧桑，仙根陵谷，太息树犹如此。摊书客去，题障诗传，都付洛阳残记。龙蜕何年复生，溜雨皴痕，拿云腾势。纵苍髯非古，也曾亲见，贞元朝士。",
      "凭吊劫火迷茫，梵香零落，栖鹤仅留孤翠。空王殿宇，故国风烟，谁省眄柯深意。门外垂杨送春，分到新阴，炊羹堂里。任行吟、庭静清涛，凄影夕阳铺地。"
    ]
  },
  {
    "id": "adcfe4db1be02a1e3472b66ea3d752ee",
    "title": "霜花腴·八月既望，社集。用梦窗韵",
    "authorName": "夏孙桐",
    "authorId": "adcfe4db1be02a1ed1457b72d1457b72",
    "dynasty": "清",
    "content": [
      "泥人泪烛，对晚屏，依依倦侣南冠。梧老齐宫，筑悲燕市，秋心诉与应难。借杯自宽。趁菜畦、香足霜前。记今宵、醉渍襟痕，倚楼横管早鸿寒。",
      "风叶乱翻尘砌，已辞巢催鳦，抱树怜蝉。仓猝光阴，萧条人事，慵将剩墨裁笺。梦中画船。正串湖、月皎花娟。奈胥潮、怒绕荒矶，云天际看。"
    ]
  },
  {
    "id": "adcfe4db1be02a1e5113de0592fc23aa",
    "title": "安公子 · 丁卯重九，用屯田远岸收残雨体",
    "authorName": "夏孙桐",
    "authorId": "adcfe4db1be02a1ed1457b72d1457b72",
    "dynasty": "清",
    "content": [
      "晚树留暄景。一天秋色催成暝。戏马台高人不见，想郊原如镜。正渺渺飞鸿，远带斜阳影。环蓟门、几点烟螺净。怕庾公尘污，吹帽西风偏劲。",
      "残蠹诗囊冷。每逢佳节怜清兴。莼梦鲈思空作计，也商量难定。更入市荆高，酒伴无多剩。簪倦萸、白发还羞整。听画角城头，醉归月斜窥径。"
    ]
  },
  {
    "id": "adcfe4db1be02a1e2ad7d03f7ad88907",
    "title": "满庭芳 · 赵剑秋招同社滂喜斋夜集",
    "authorName": "夏孙桐",
    "authorId": "adcfe4db1be02a1ed1457b72d1457b72",
    "dynasty": "清",
    "content": [
      "竹屋灯荧，梅屏香凝，把酒羁绪都销。旧时裙屐，多半鬓飘萧。尊畔沧桑几换，年华迅、落叶惊飙。看庭外，疏疏映月，乔木话先朝。",
      "贤豪。簪盍地，西园东阁，坛坫非遥。问丝声经壁，草带书巢。今贮归来秘笈，同心侣、漱玉才高。还凭取，清商按谱，瑶瑟戛霜宵。"
    ]
  },
  {
    "id": "adcfe4db1be02a1e9a1c3385802c5281",
    "title": "雪梅香 · 本意",
    "authorName": "夏孙桐",
    "authorId": "adcfe4db1be02a1ed1457b72d1457b72",
    "dynasty": "清",
    "content": [
      "好消息，垂垂花著梦江干。伴幽人羁绪，谁同倚竹天寒。如水诗心逗瑶席，出尘仙骨蜕金环。且销得、添线光阴，堆絮庭阑。",
      "相看。冷风味，百和微闻，翠羽声欢。老矣荀郎，旧情偶触花闲。几树横斜未堪折，十分清逸却含酸。年光晚，素被空篝，慵赋幽兰。"
    ]
  },
  {
    "id": "adcfe4db1be02a1e83319896b8955a7b",
    "title": "斗百花 · 闰花朝",
    "authorName": "夏孙桐",
    "authorId": "adcfe4db1be02a1ed1457b72d1457b72",
    "dynasty": "清",
    "content": [
      "二月燕山寒冱。常惜东风来暮。今年两遇花朝，禁火才过百五。消息阴晴，饧箫声暖铜街，彩缕烟笼芳树。",
      "春色平分处。老爱春迟，驹隙看花如雾。春纵暂留，人不少年重度。拾翠归来，多情杏屋明蟾，还劝玉尊深注。"
    ]
  },
  {
    "id": "adcfe4db1be02a1e0e7dd604c3c39277",
    "title": "淡黄柳 · 和白石",
    "authorName": "夏孙桐",
    "authorId": "adcfe4db1be02a1ed1457b72d1457b72",
    "dynasty": "清",
    "content": [
      "春尘浩漠，骄马章台陌。怎怪离人心独恻。大半倡条冶叶，飞燕归来未曾识。旧垆寂。",
      "年年醉寒食。早烟冷，五侯宅。看东风、物外留春色。尚恋轻阴，絮绵飘砚，芳草闲门更碧。"
    ]
  },
  {
    "id": "adcfe4db1be02a1e3d24bfb644971910",
    "title": "燕归梁·双凤砚斋杏花",
    "authorName": "夏孙桐",
    "authorId": "adcfe4db1be02a1ed1457b72d1457b72",
    "dynasty": "清",
    "content": [
      "花下移尊趁闹春。午风定，息芳尘。绛英点点衬苔茵。春留得，尚三分。",
      "百年余艳虬枝古，王谢燕，往来频。倚阑几换玉楼人。还倩影，对斜曛。"
    ]
  },
  {
    "id": "adcfe4db1be02a1efad22a7d43fda628",
    "title": "燕归梁·史馆东轩海棠二株，一生一枯，憔悴久矣。今年花特盛，已萎者亦新枝勃发，嫩蕊含烟。右衡昔居轩中，墓草已宿，对花慨然，为赋此解",
    "authorName": "夏孙桐",
    "authorId": "adcfe4db1be02a1ed1457b72d1457b72",
    "dynasty": "清",
    "content": [
      "忽忽韶光似梦中。又花发，粉墙东。琼枝新茁转葱茏。香魂返，蕊珠宫。",
      "满庭葵麦还撩乱，觅花下，故人踪。残芳偏傍夕阳红。惜丝鬓，负春风。"
    ]
  },
  {
    "id": "adcfe4db1be02a1e07369fd253c44b52",
    "title": "湘江静·纪梦。天孙渡河前三夕，余病始闲，梦见一廨前鼓钹喧阗，作鱼龙曼衍之戏。随之游行，所经通衢荒旷，道旁二三老者向余诵数语，谓此道咸闲人所作湘江静词，有可慨者。余亦未悉所诵，漫应之曰：梅溪旧作原凄楚之音也。既而百戏纷集，招摇而过，最后童子持纸彩为花，愈繁夥，愈幺细，渐至若有若无，衰草凝烟，前望似已无路，惘惘而寤。即以梅溪原韵纪之",
    "authorName": "夏孙桐",
    "authorId": "adcfe4db1be02a1ed1457b72d1457b72",
    "dynasty": "清",
    "content": [
      "望里银河沈暗浦。倦匡床、剩炎犹驻。迷离梦景，虫沙证劫，诉谁家愁句。陌上沸鱼龙，一波见、一波旋去。行人渐少，郊燐自青，荒烟外，是何处。",
      "病魄苏，秋绪苦。漫低徊、蓟丘云树。龙蟠气尽，乌啼夜冷，警凄清笳鼓。烛剪怕重昏，扑窗听、乱虫如雨。孤吟到老，闲居赋了，芜城又赋。"
    ]
  },
  {
    "id": "adcfe4db1be02a1e2a2d7bf4255a6b9f",
    "title": "高阳台 · 自题河桥梦影图。光绪乙酉秋奉先太夫人柩附粮艘南归，于黄河北岸守候盘坝。重九前二夕有异梦，见元配何夫人布衣青鞋，翩然入舟，默无一语，旁置铜盘及白履一双。内兄少庵亦至，曰：妹夫喜也。余瞿然而觉。时族叔薇卿同舟，呼而告之，曰：殆有再生之缘乎。后属洪毅夫同年作图识之。终竟无验。余老矣，及泉相见之期日近，追纪其事，弥叹人闲泡幻真不可思议者。时戊辰七月",
    "authorName": "夏孙桐",
    "authorId": "adcfe4db1be02a1ed1457b72d1457b72",
    "dynasty": "清",
    "content": [
      "碧海心长，稠桑影短，回思梦境无端。一语难申，惟余脉脉相看。玉箫猜拟重逢约，赚韦郎、到老凄然。剩尘纨。月黯河桥，画意荒寒。",
      "同谐吉兆终成幻，更履霜入操，承露移盘。翻覆沧桑，徒惊何世人闲。白头今日如仍对，怕鸱夷、料理都难。只魂牵。先垄松楸，江上青山。"
    ]
  },
  {
    "id": "adcfe4db1be02a1efbde7c5ff8ae27cb",
    "title": "迷神引·饯金篯孙南归",
    "authorName": "夏孙桐",
    "authorId": "adcfe4db1be02a1ed1457b72d1457b72",
    "dynasty": "清",
    "content": [
      "脉脉乡心春帆路。盼入素秋凉浦。连烽未息，且离筵阻。",
      "警西风，莼鲈愿，漫轻误。南雁随阳翼，堕烟雾。珊澥渔竿拂，问巢父。",
      "岁月编摩，槁项同辛苦。卷压归装牛腰数。史亭高筑。",
      "宝残帚，千金护。小长芦，烟波杳，唤鸥鹭。今夜当窗月，杯共注。",
      "衰杨何堪折，断肠处。"
    ]
  },
  {
    "id": "adcfe4db1be02a1e5e2346fda6714959",
    "title": "寿楼春 · 题吕桐华夫人清声阁填词图",
    "authorName": "夏孙桐",
    "authorId": "adcfe4db1be02a1ed1457b72d1457b72",
    "dynasty": "清",
    "content": [
      "迟箫声台边。又清商暗谱，惊换芳年。往事倾茶雠字，对花裁笺。愁思紧，凄繁弦。听唳霜、飞鸿遥天。便翠岭秋深，红桑地老，歌韵带幽燕。",
      "风帘静，双凭阑。扫青棠旧迹，空长苔斑。岁暮江梅谁寄，楚英加餐。长梦忆，南朝山。笑画眉、人偕华颠。只萧瑟词心，鸱夷未还水云宽。"
    ]
  },
  {
    "id": "adcfe4db1be02a1e9e412fc61e988a0e",
    "title": "霜叶飞·戊辰重九江亭登高，归检尘箧，有数年前挈家人来游未成词稿，补完之。仍用梦窗韵",
    "authorName": "夏孙桐",
    "authorId": "adcfe4db1be02a1ed1457b72d1457b72",
    "dynasty": "清",
    "content": [
      "倦游陈绪。惊衰鬓、萧辰来抚秋树。有情山色尚窥廊，遥翠晴如雨。试目极、冲寒断羽。风霜回换成今古。笑袖上黄尘，涴到酒痕深，黯淡不分缁素。",
      "僧舍半日偷闲，香残荈冷，问谁糕字同赋。每怜儿女解沧桑，事往鹃魂语。渺城角、炊烟似缕。斜阳车马荒陂去。更万芦，萧萧外，泪滴新亭，倚阑高处。"
    ]
  },
  {
    "id": "adcfe4db1be02a1ed753644274dd7eaf",
    "title": "霜花腴·彭刚直墨菊",
    "authorName": "夏孙桐",
    "authorId": "adcfe4db1be02a1ed1457b72d1457b72",
    "dynasty": "清",
    "content": [
      "赋秋倦笔，对冷缣、偏惊满纸风霜。花淡人豪，墨浓枝瘦，传神妙与相当。醉毫有芒。问傲姿、原薄铅黄。向东篱、吊屈哀荆，定知诗里感柴桑。",
      "千幅画梅名世，看森森铁石，妩媚心肠。倾国难逢，英雄同调，一般寄托幽芳。故家径荒。望雁峰、乔木凄凉。剩芸绦、护取秋容，魏公题字香。"
    ]
  },
  {
    "id": "adcfe4db1be02a1e0eec2186fb272157",
    "title": "燕山亭 · 和道君北行见杏花作",
    "authorName": "夏孙桐",
    "authorId": "adcfe4db1be02a1ed1457b72d1457b72",
    "dynasty": "清",
    "content": [
      "芳讯天涯，停马问春，帘外村醪谁注。零乱路枝，雾鬓风鬟，争似绮窗儿女。倦客惊心，易枨触、江南烟雨。清苦。是二月韶光，冷朝暄暮。",
      "弥望麦秀郊原，更举目何堪，断肠人语。愁红一色，旧日繁华，依依上林深处。燕子无聊，飞絮里、几番来去。休据。春梦好、赚人轻做。"
    ]
  },
  {
    "id": "adcfe4db1be02a1eb46f7ee45cfa9d83",
    "title": "永遇乐 · 赵武灵王箭簇，出邯郸城西铁箭岭",
    "authorName": "夏孙桐",
    "authorId": "adcfe4db1be02a1ed1457b72d1457b72",
    "dynasty": "清",
    "content": [
      "残霸销沈，悲歌凭吊，寸铁千古。笴朽埋尘，锋铦侵藓，故垒苍凉处。丛台瑟罢，沙丘鷇冷，无复帐中歌舞。任荒榛、村童敲火，翠铓尚怵狐兔。",
      "开疆胡服，云屯万骑，曾道君王英武。鸣镝中原，张弮绝塞，多少兴亡数。长平遗恨，摩挲碧血，一例断厓风雨。祗赢得、残年杜老，暗吟射虎。"
    ]
  },
  {
    "id": "adcfe4db1be02a1ec85a86ceb34d78db",
    "title": "齐天乐 · 早蝉",
    "authorName": "夏孙桐",
    "authorId": "adcfe4db1be02a1ed1457b72d1457b72",
    "dynasty": "清",
    "content": [
      "翠阴依旧闲庭院，惊时乍听清响。翳日高栖，嘶风递送，如诉炎凉无恙。声声报爽。到深柳堂中，早荷池上。倦耳醒初，昼长聊复伴孤唱。",
      "年年丝鬓对汝，露餐空自洁，凄调同赏。消夏光阴，吟秋信息，暗里偏增惆怅。宫魂梦想。任新曲频翻，别枝休傍。抱叶生涯，夕阳红半向。"
    ]
  },
  {
    "id": "adcfe4db1be02a1e038fda863c5ada8c",
    "title": "应天长 · 明费宫人巷在天津学宫前，沽上词社命题徵和，用清真韵",
    "authorName": "夏孙桐",
    "authorId": "adcfe4db1be02a1ed1457b72d1457b72",
    "dynasty": "清",
    "content": [
      "啼鹃恨杳，飞燕径迷，门楣吊古生色。甚处翠芜埋玉，宫斜闭寒食。兴亡事，惊过客。送钿毂、苎萝人寂。漫肠断，阅世沧桑，满路苔藉。",
      "慷慨陨红颜，一剑酬恩，天问竞呵壁。故殿又更陵谷，乌衣几荒宅。丁沽冷，尘障陌。早泪洒、梦华陈迹。付歌板，写怨春风，环佩犹识。"
    ]
  },
  {
    "id": "adcfe4db1be02a1e5091c9a335434223",
    "title": "暗香 · 白莲。章曼仙招社集于法源寺，以暗香疏影赋寺中花木",
    "authorName": "夏孙桐",
    "authorId": "adcfe4db1be02a1ed1457b72d1457b72",
    "dynasty": "清",
    "content": [
      "露铅欲滴。照小池静影，亭亭枝立。耐暑玉肌，出水清凉总如拭。摇曳风裳淡冶，宜对我、山人衣白。看尽日、有恨无言，幽思入吟笔。岑寂。",
      "众香国。便证与静因，供佛初折。闹红尽涤。端合芬陀署禅室。一向茶烟榻畔，浑未觉、西风消息。甚处素心伴杳，涉江暗忆。"
    ]
  },
  {
    "id": "adcfe4db1be02a1eb5e3cc285db23812",
    "title": "疏影 · 文官果树",
    "authorName": "夏孙桐",
    "authorId": "adcfe4db1be02a1ed1457b72d1457b72",
    "dynasty": "清",
    "content": [
      "含烟缀玉。傍梵天尺咫，分荫丛绿。瞥眼花时，垂实离离，衔泥过燕还啄。登盘风味知何似，且艳说、清华名目。想堕枝、响脆琴床，未减雨肥梅熟。",
      "台畔罗含旧句。蛎苔带露洗，重咏嘉木。何代移根，薝卜香中，倘有鹓鸾栖宿。荣枯都付沧桑感，问掌故、宣南堪读。好倩他、贝叶余芬，画笔补参金粟。"
    ]
  },
  {
    "id": "adcfe4db1be02a1e41d26c88b89d1bac",
    "title": "金缕曲 · 奭召南八十初度，刊集告成，见赠，赋此为寿",
    "authorName": "夏孙桐",
    "authorId": "adcfe4db1be02a1ed1457b72d1457b72",
    "dynasty": "清",
    "content": [
      "兰锜风流溯。共推君、意园畏友，冰蚕绳武。磨蝎名场炎凉阅，面目书生似故。伴寂寞、青门瓜圃。雅颂熙朝容作殿，剩区区、传恨空中语。焚笔未，意殊苦。",
      "前尘谬托蛩兼駏。早安排、云烟过了，酱瓿轻付。且喜私家留别集，老眼亲雠鱼鲁。笑梦里、河清延伫。但把一尊为君祝，待编摩、岁月桑榆补。心史在，铁函固。"
    ]
  },
  {
    "id": "adcfe4db1be02a1ee162faa6e21eec2a",
    "title": "金缕曲 · 门人张宜仲自江右来，欢焉道故。云：届重游泮水之年，其先德曾膺此典，词以张之",
    "authorName": "夏孙桐",
    "authorId": "adcfe4db1be02a1ed1457b72d1457b72",
    "dynasty": "清",
    "content": [
      "异数承明少。结宸知、席前片语，一麾江表。那信沧桑成隔世，蠡泽胥疏送老。便溷迹、渔樵原好。勉为苍生还再起，爱甘棠、余荫人称道。旋投绶，乞身早。",
      "旧京意外游踪到。遽相逢、白头师弟，掀髯一笑。莫问玉堂天上梦，往事已荒秋草。喜晚节、家风仍绍。璧水重春真济美，卜传经、伏胜留秦皓。举尊酒，用相劳。"
    ]
  },
  {
    "id": "adcfe4db1be02a1eb024c71d49666538",
    "title": "玲珑四犯·夏夜听雨，用白石体",
    "authorName": "夏孙桐",
    "authorId": "adcfe4db1be02a1ed1457b72d1457b72",
    "dynasty": "清",
    "content": [
      "玉簟润生，莲檠光掩，凉声惊破残睡。未秋先送爽，入耳烦歊洗。檐花定知暗坠。又芭蕉、傍阶敲碎。坐久添衣，吟阑迟漏，谁解寂寥意。",
      "西窗语，归期未。早长安倦旅，今旧情异。竹山词笔老，更减中年矣。香沈梦醒凄迷候，念当日、南皮瓜李。偏不待，金风便、消魂此际。"
    ]
  },
  {
    "id": "adcfe4db1be02a1e061e434cbd70d32c",
    "title": "应天长 · 题叶遐庵选词图，用屯田体",
    "authorName": "夏孙桐",
    "authorId": "adcfe4db1be02a1ed1457b72d1457b72",
    "dynasty": "清",
    "content": [
      "江关淹赋笔。正月照梅边，伴客横笛。一代风花，待付何人评骘。珧窗烟乍寂。话坛坫、鹭鸥分席。试记取，弦外音传，梦湘瑶瑟。",
      "作者几薪积。问柳思周情，了了心得。环燕谁憎，兰佩幽芬同袭。诗龛尘境隔。对淞岸、暮潮如雪。尊畔惜。鲈脍秋怀，目送南翼。"
    ]
  },
  {
    "id": "adcfe4db1be02a1e2f7b148b971b9385",
    "title": "蕙兰芳引·为傅沅叔题万历本薛涛诗",
    "authorName": "夏孙桐",
    "authorId": "adcfe4db1be02a1ed1457b72d1457b72",
    "dynasty": "清",
    "content": [
      "春滟锦江，想红砑、断笺诗幅。对节府香莲，名侣唱酬倦续。椠铅送老，翠袖冷、终虚金屋。比断肠集剩，细与燃脂编录。",
      "洗墨池荒，精刊传秘，古蠹犹馥。便增色琅嬛，绦锦艳题旧目。峨眉遭际，到今感触。看等闲、红粉告身盈握。"
    ]
  },
  {
    "id": "adcfe4db1be02a1ea1c93fd58b6d3391",
    "title": "玲珑四犯·题顾太清画杏花，用清真韵。画为道光丁酉八月作，太素题诗云：追忆南山，野渡杏花。太清自题燕归梁一阕，见东海渔歌",
    "authorName": "夏孙桐",
    "authorId": "adcfe4db1be02a1ed1457b72d1457b72",
    "dynasty": "清",
    "content": [
      "天女遗香，似丈室缤纷，重睹芳艳。倚日熏霞，何处映红人脸。容易万感逢秋，听雨旧情零乱。正绣帷、物候惊换。偏忆冶春亲见。",
      "玉叉频展深杯荐。漫评量、黛浓脂茜。枝头燕子都如客，愁对看花眼。凭问俊笔内家，剩故纸、春魂一点。又凤城落照，池馆寂，繁华散。"
    ]
  },
  {
    "id": "adcfe4db1be02a1efc17501a960bcb87",
    "title": "安平乐慢·辛未元日，和万俟词隐",
    "authorName": "夏孙桐",
    "authorId": "adcfe4db1be02a1ed1457b72d1457b72",
    "dynasty": "清",
    "content": [
      "剩雪檐梅，新烟院柳，屠苏一盏生香。朝正仗杳，赐酺欢停，云际苑树空望。九陌喧阗，见尘摊宫制，采侣蛮妆。映掩棘驼旁。依然不负韶光。",
      "尽过眼青春，满头白发，离乱身惯他乡。寥落金吾禁，酒旗戏鼓更逢场。羽换宫移，浑忘却、花飞絮忙。只东风、年年有约，扫愁仍发诗狂。"
    ]
  },
  {
    "id": "adcfe4db1be02a1e2db3958cfeb5236a",
    "title": "芳草渡 · 彊村见示还乡过碧浪湖作，枨触旧游，百端交集，依韵答寄",
    "authorName": "夏孙桐",
    "authorId": "adcfe4db1be02a1ed1457b72d1457b72",
    "dynasty": "清",
    "content": [
      "碧霭里，又暂落归帆，赋情潇洒。念昔游曾是，湖山坐拥如画。城郭残照挂。听霜鸿飞下。怅望久，梦堕烟波，亦恋鸥社。",
      "还惹。软红恨影，泪掩黄公垆畔话。但怜我、天涯倦旅，何时共尊把。拗梅未寄，对然然、春灯遥夜。吊故国，漫咏空城浪打。"
    ]
  },
  {
    "id": "adcfe4db1be02a1e71382f34acd8363c",
    "title": "望南云慢·和少滨故宫杏花，用沈公述韵",
    "authorName": "夏孙桐",
    "authorId": "adcfe4db1be02a1ed1457b72d1457b72",
    "dynasty": "清",
    "content": [
      "寂寞愁红，对冷沼荒台，遮眼春光。依云傍日，已玉楼醒梦，有金井余芳。前夜东风悄，尚未觉、繁枝退香。此花何似，似侣伶元，拥髻残妆。",
      "空伤。泪滴铜仙，深严藏室，新移带草成行。红桑换劫，便葵麦玄都，一例悲凉。短发羞簪绿，任暗吟、江头断肠。客怀同倦，暮雨吴歌，别自思量。"
    ]
  },
  {
    "id": "adcfe4db1be02a1ee9f7458a5054b3d5",
    "title": "卜算子 · 慢",
    "authorName": "夏孙桐",
    "authorId": "adcfe4db1be02a1ed1457b72d1457b72",
    "dynasty": "清",
    "content": [
      "闲居独赋，芳事易阑，忽忽早惊春晚。隔巷珍丛，误了钿车迎面。迟盻。恰当门、柳线舒青眼。似绊著轻飔，不把残红，随雾飘散。",
      "绿野留池馆。又代谢云烟，种桃人远。香火销沈，冷锁碎苔尘满。谁遣。吊荒祠、顿觉风流断。只剩得、花前病客，梦春明曾见。"
    ]
  },
  {
    "id": "adcfe4db1be02a1e890324ca12623fd8",
    "title": "踏莎行 · 十刹海修禊，分韵得彩字",
    "authorName": "夏孙桐",
    "authorId": "adcfe4db1be02a1ed1457b72d1457b72",
    "dynasty": "清",
    "content": [
      "暗柳凝烟，遥山蹙黛。杜鹃声里春犹在。凤城云树自苍茫，登楼心目年年改。",
      "肠断新吟，毫枯旧彩。伤春惟有方回解。闹红深处更思量，乱鸦流水青芜外。"
    ]
  },
  {
    "id": "adcfe4db1be02a1ef5245db113bac90e",
    "title": "临江仙 · 偕惺樵游社坛，见女郎于牡丹丛中摄影，戏作",
    "authorName": "夏孙桐",
    "authorId": "adcfe4db1be02a1ed1457b72d1457b72",
    "dynasty": "清",
    "content": [
      "枝上花迎人笑，镜中人与花同。倚阑心事却朦胧。故应矜绝艳，莫是惜残红。",
      "洛谱品谁高下，萝村邻有西东。牡丹花畔竞修容。白头嗤我辈，偃蹇对薰风。"
    ]
  },
  {
    "id": "adcfe4db1be02a1ec0d50892cfa67abe",
    "title": "花犯 · 滂喜斋朱藤",
    "authorName": "夏孙桐",
    "authorId": "adcfe4db1be02a1ed1457b72d1457b72",
    "dynasty": "清",
    "content": [
      "古藤阴，年年置酒，余春爱清窈。采香迟到。看麝冷流苏，芙帐空晓。淡烟半亩红阑悄。残英依细草。",
      "桧顶矗、一枝新蔓，干云青未了。应怜此花阅人多，题襟旧馆在，苔綦痕扫。幽荫展，沧桑后、露酣风饱。殷勤意、翠尊料理，休叹息、花前人共老。更记取、牵萝吟侣，绿窗酬句好。"
    ]
  },
  {
    "id": "adcfe4db1be02a1eecb7509855057624",
    "title": "瑞鹤仙 · 生日避客，偕少滨、思本游南海，小饮瀛台酒楼。少滨倚清真暖烟笼细柳体见赠，步韵答之",
    "authorName": "夏孙桐",
    "authorId": "adcfe4db1be02a1ed1457b72d1457b72",
    "dynasty": "清",
    "content": [
      "梦华如逝水，又唤侣来寻，壶天春色。楼台半销黯，斜阳里、一片青帘招客。危阑醉倚，境高寒、偏耐酒力。对新蒲细柳，瀛洲遍绿，事往心忆。应识。",
      "澄波依旧，露盘空映，汉阙陈迹。残金剩粉，啼鸦老，烟林寂。望蒙蒙、天外烽霾犹未息。羁栖同感倦翼。且流连、云水闲处，软红避得。"
    ]
  },
  {
    "id": "adcfe4db1be02a1e50d42c1b0c469b9a",
    "title": "西河 · 法梧门旧砚，为李惺樵侍讲作",
    "authorName": "夏孙桐",
    "authorId": "adcfe4db1be02a1ed1457b72d1457b72",
    "dynasty": "清",
    "content": [
      "珍片翠。诗龛故事堪记。朱研露滴自髫年，舐毫万纸。著书日月冷槐厅，白头还伴清秘。话坛坫，亲棐几。石交几许盟缔。",
      "烟林一角小西涯，甃荒旧里。半圭墨沁手摩挲，紫云余晕犹腻。玉堂梦影叹逝水。想风流、前辈追拟。更有铁函心在，向区区、耐著名山身世。谁识铅痕蟾蜍洗。"
    ]
  },
  {
    "id": "adcfe4db1be02a1ed51feeaf9edfc0d0",
    "title": "金明池·溥心畬、叔明两王孙招集萃锦园看花，雨阻未至，用少游韵柬谢",
    "authorName": "夏孙桐",
    "authorId": "adcfe4db1be02a1ed1457b72d1457b72",
    "dynasty": "清",
    "content": [
      "朱邸留春，名园近水，树色沙堤旧路。佳约趁、轻阴障日，俊游隔、薄寒滞雨。念千枝、绣幄云稠，只怅望、杨柳楼台深处。怕过了芳期，晴阑迟倚，已是残红飘舞。",
      "访竹应知从问主。有棣萼诗编，余香常住。题襟记、花前尽续，婪尾宴、酒边谁诉。对年年、紫陌薰风，为杜老行吟，销将愁苦。愿胜赏平泉，明年重践，莫遣韶华空去。"
    ]
  },
  {
    "id": "adcfe4db1be02a1ee4c03dd73d046bc3",
    "title": "浣溪纱·李释戡握兰簃裁曲图",
    "authorName": "夏孙桐",
    "authorId": "adcfe4db1be02a1ed1457b72d1457b72",
    "dynasty": "清",
    "content": [
      "射虎归来意寂寥。逃禅顾曲见风飙。金台余泪未全消。",
      "迦鸟偷声天乐妙，祛卢传谱大瀛遥。芳馨端不负兰苕。"
    ]
  },
  {
    "id": "adcfe4db1be02a1ef11cb4e06c28ab30",
    "title": "西平乐·门人杨铁夫客四明图书馆，以桐阴勘书图属题。余有旧游之感，为赋此解，用屯田韵",
    "authorName": "夏孙桐",
    "authorId": "adcfe4db1be02a1ed1457b72d1457b72",
    "dynasty": "清",
    "content": [
      "岁晚江关倦客，橐笔多幽绪。天许精庐暂寄，宵烛清光映月，晨砚凉痕对雨。秋心暗证，惟有闲庭老树。抱琴伫。图画里，堪共语。",
      "范氏书楼剩帙，贺老祠堂断碣，远梦犹来去。溯往迹、稀逢旧侣。棠凋芾荫，鹤归寒郭，难忘了，烂柯处。忽忽沧桑数度。与谁探取消息，山中杜宇。"
    ]
  },
  {
    "id": "adcfe4db1be02a1ee56b61d52301290a",
    "title": "望江南·题鹊喜图。余幼时，先太夫人为画此图，十二鹊取月月喜之意。寿儿取以装册。忆幼时所历，分隶十二月赋之，皆十岁前事也",
    "authorName": "夏孙桐",
    "authorId": "adcfe4db1be02a1ed1457b72d1457b72",
    "dynasty": "清",
    "content": [
      "儿时喜，最喜是新年。灯样又添慈母画，柑香常侍祖庭筵。",
      "箫鼓上元天。"
    ]
  },
  {
    "id": "adcfe4db1be02a1e5179ec3c40bc62fe",
    "title": "鹧鸪天 · 汪仲虎先世有园曰趣园，高宗御笔赐题刻石已毁，得旧拓本，装轴徵题",
    "authorName": "夏孙桐",
    "authorId": "adcfe4db1be02a1ed1457b72d1457b72",
    "dynasty": "清",
    "content": [
      "乔木森森世已非。宸章片石有余辉。纪恩飞白题新轴，述德平泉见旧徽。",
      "增感喟，惜芳菲。乌衣门巷燕还飞。池台凝碧今何似，惆怅江南客未归。"
    ]
  },
  {
    "id": "adcfe4db1be02a1e4a73b0271109d2d6",
    "title": "买陂塘·俞阶青为作山塘秋泛第二图，用旧作韵",
    "authorName": "夏孙桐",
    "authorId": "adcfe4db1be02a1ed1457b72d1457b72",
    "dynasty": "清",
    "content": [
      "悔蹉跎、薜萝心事，白头残客谁语。不堪重听吴娘曲，凄断五湖烟雨。开卷遇。只风景依然，已少晨星侣。忧危觅趣。念鹿上台荒，鹤归市冷，今古此情绪。",
      "江湖梦，壮岁投身早许。而今身在何处。山中杜宇多情甚，频唤不如归去。凭证取。与招隐图成，导我还先路。春愁总迕。问画舸笙歌，岩关笳吹，云水万重阻。"
    ]
  },
  {
    "id": "adcfe4db1be02a1eac99031b1702f673",
    "title": "江神子·萃锦园看海棠，分韵得秾字",
    "authorName": "夏孙桐",
    "authorId": "adcfe4db1be02a1ed1457b72d1457b72",
    "dynasty": "清",
    "content": [
      "瑶轩都被锦云封。逞春容。十分秾。花下分茵，花片堕杯中。料得今宵无月到，银烛映，越娇红。",
      "西园胜侣漫追从。惜衰翁。彩毫慵。羞对琼姿，不称赋惊鸿。但祝来年花更好，铃索静，护春风。"
    ]
  },
  {
    "id": "adcfe4db1be02a1ec408b9a06b9018b6",
    "title": "天香 · 纳兰容若天香满院图小像，禹鸿胪作，缪氏艺风堂旧藏",
    "authorName": "夏孙桐",
    "authorId": "adcfe4db1be02a1ed1457b72d1457b72",
    "dynasty": "清",
    "content": [
      "金粟前身，红楼剩影，秋人别具怀抱。拥鼻诗清，袭裾麝冷，待月水亭幽悄。绮疏画栋，惊暗里、西风偏早。凭向冰缣证取，乌衣故家年少。词客瓣香未杳。",
      "梦承平、仅存文藻。见说贯华阁上，虎贲重肖。争似鸿胪笔妙。倚玉树、翩翩旧风调。长物云龛，芸绦愿保。"
    ]
  }
]