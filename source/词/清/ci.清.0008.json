[
  {
    "id": "adcfe4db4daafd0ae3ff76a48dd09f03",
    "title": "祝英台近",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "烛花凉，炉穗重，妆面半帘记。罗扇恩疏，消得锦机字。绝怜宽褪春衫，窄偎秋被，楚云重、梦扶不起。",
      "酒边事。因甚一夕离悰，潘鬓竟星矣。相忆无凭，相怜又无计。愿将心化圆冰，层层摺摺，照伊到、画屏山底。"
    ]
  },
  {
    "id": "adcfe4db4daafd0a487a5c18c123e348",
    "title": "水龙吟·四印斋赋白芍药，分得肯字",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "宝阑春去多时，玉奴犹倚东风困。浓姿泪洗，伶俜不许，雨酥烟晕。素靥消尘，冰绡委佩，强支娇俊。自谢郎去后，银毫蘸浅，瑶台路，无人问。",
      "相谑湔裙未肯，伴酴醾、殿将芳讯。西园后日，蔫红无数。渐吹成粉。何况飞琼，将离歌罢，素鸾无信。向月明空见，一枝凝露，恼新霜鬓。"
    ]
  },
  {
    "id": "adcfe4db4daafd0acaf438c8a22b2bf9",
    "title": "解连环·七月十四日坐雨有作",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "雨凉无极。傍西池渐浥，画屏猩色。怅倦旅、呼酒阑干，数不断唳鸿，远天如墨。乱叶流红，蓦惊散、鸳鸯踪迹。对飘烟暗烛，罨画古帘，悄然乡国。",
      "绿窗已拼怨抑。又天涯树树，哀响搀入。便有约、重梦香丛，怕前地漂花，总凝愁碧。打尽枯荷，几曾减、秋塘波力。但赢得、镜棱泪点，断云共滴。"
    ]
  },
  {
    "id": "adcfe4db4daafd0ad048fba4aaf9488e",
    "title": "鹧鸪天·九日丰宜门外过裴村别业",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "野水斜桥又一时。愁心空诉故鸥知。凄迷南郭垂鞭过，清苦西峰侧帽窥。",
      "新雪涕，旧弦诗。愔愔门馆蝶来稀。红萸白菊浑无恙，只是风前有所思。"
    ]
  },
  {
    "id": "adcfe4db4daafd0a36d4346c19233b66",
    "title": "齐天乐·马神庙海棠百年物也。花时寥寂，半塘翁吟忆见贻，依韵报之",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "锦窠春湿红云透，匆匆故宫芳事。冷甃延娇，温泉罢浴，催换东风人世。婵媛梦里。尚刻意新妆，洗烟梳霁。妒极瑶台，玉妃无语正愁悴。",
      "绿章惆怅再乞，夜深障滟蜡，心绪无会。怨凤箫寒，嫠蟾幄暗，消尽燕脂浓泪。横陈艳绮。肯输与西廊，媚春桃李。不嫁含章，堕梅馀恨蕊。"
    ]
  },
  {
    "id": "adcfe4db4daafd0ab57487801419fcb8",
    "title": "乌夜啼·同瞻园登戒坛千佛阁",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "appreciation": "景语乃是情语，这首词除“无语”二字略带情绪色彩外，其余全是写作者眼中景观。视线随足迹从幽森处引向开朗，由密境导向疏境。可是心情却反之，情绪流向逆而行，愈到高远开阔处，愈忧郁，愈感苍茫下沉。小令见大手笔，此为一例。与通常的词作中明说、多说“登高”而愁迥然不同的是，这首词于不动声色处见殷忧，见悲凉。词的高老雄苍的意味，集中在下片三个三字句，平而奇、淡而雄、轻点见奇崛。桑乾滚滚，高处言之，只“一线”，而且是“吹不断”的一线，以话语来强化一种劲气。一线桑乾，本“吹不断”，这是不用说的，但这一线浑浑之水，象征着太多的事物，是世事，是人心，也是作者一己郁塞的心绪。“黄一线”远流而去，与夕阳、苍山同构成一幅混茫、悲凉色调的画面。“无语”二字的灵动之势及深包的内涵，使画面涂上黯淡光色，意境即出。作者眼中所见，纯是心中所想，“吹不断”，“一线”与“无语”均系以情写景的文字，但这些文字构成的则是浑成的整体景观。 ",
    "content": [
      "春云深宿虚坛。磬初残。步绕松阴双引出朱阑。",
      "吹不断。黄一线。是桑乾。又是夕阳无语下苍山。"
    ],
    "annotation": [
      "乌夜啼：即词牌《相见欢》，初为唐教坊曲名，双调三十六字，“乌夜啼”为其别名。",
      "戒坛：寺名，在北京西郊门头沟马鞍山。　",
      "桑乾：河名。源出山西马邑县桑乾山，流经河北西北部及京郊，下注永定河。此河又名浑河。 "
    ]
  },
  {
    "id": "adcfe4db4daafd0a2d5face556b4a6d0",
    "title": "梦芙蓉罗睺岭为趋戒坛谭檀柘分道处，茗憩书壁，用梦窗韵",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "溪霞明断绮。带东风客雁，笋将十里。镜空春路，心绪淡蛾外。泛萸谋野醉。年年催载秋被。盼客山灵，惜愁鬟未整，莺语乱呼起。",
      "转首瑶台眼底。疑有双成，结束连环佩。旧尘如梦，还付乱云洗。驻鞍消茗翠。斜阳冷透峰意。未怯春寒，知游仙路近，微步响风水。"
    ]
  },
  {
    "id": "adcfe4db4daafd0a0b9c7cc86c95c8b5",
    "title": "绕佛阁",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "绀烟敛霁，香外梵歇，颓照萧寺。珠露飘蕊。惯催俊侣年年贳春醉。",
      "画阑再倚。谁料素约，和恨难理。残酹沾地。夜深定有秋魂暗惊起。",
      "蠹壁字零落，细数词流空百辈。何况故人伤高当日泪。",
      "总冷透西风，邻笛凄异。断鸿知未。有一样西堂，孤坐无睡。",
      "绕花阴、梦痕如水。"
    ]
  },
  {
    "id": "adcfe4db4daafd0a806ffa0ad7e8c8bb",
    "title": "莺啼序·龙树寺饯别高理臣府丞、张次珊参议，用梦窗丰乐楼韵",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "轻阴傍楼易暝，带春云步绮。画阑绕、冻柳初荑，暗结沈恨天际。细禽唤、年光冉冉，荒波荡晚疑无霁。殢离人、肠断斜阳，絮点飘坠。十载东华，对酒念往，信孤根自倚。镜中路、窥熟西池，楚吟流怨红翠。赋深情、兰荃绣笔，泪花迸、铜仙铅水。惯伤春，蝶悄莺沈，梦醒何世。刘郎老去，咫尺蓬山，倦数旧游美。天外紧、东风一信，绛蕊颠倒，缥缈鹃声，误人归事。",
      "银河夜挽，珠宫晨叩，香笺飞出回鸾篆，悄冥冥、海阔星垂地。情丝怨极。长宵雾阁云窗，顿抛乱红嫠纬。横汾旧曲，采石新吟，料画轮正迟。怕点检、炉薰花外，笛谱梅边，酒醒觚棱，凤城十二。东门帐饮，西台车马，江湖头白回望处，惜芳菲、须掩伤高袂。白鸥去矣难驯，燕幕孤栖，荡魂万里。"
    ]
  },
  {
    "id": "adcfe4db4daafd0a9c70a6d8aac43269",
    "title": "踏莎行",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "照水单衫，飘香小扇。晚凉愁倚阑干遍。冷鸥三两不归来，镜心一夕红衣变。",
      "经醉湖山，伤高心眼。秋来画取芜城怨。谢堂倦客总魂消，无人泪湿西飞燕。"
    ]
  },
  {
    "id": "adcfe4db4daafd0ae0510f521608ff88",
    "title": "河渎神",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "烛树蜡烟微。花袍白马来时。天吴移海绿尘飞。日夕灵风满旗。",
      "湿雾冥冥斑竹院。野鸦如阵回旋。帝子不归秋晚。单衾沈梦铜辇。"
    ]
  },
  {
    "id": "adcfe4db4daafd0a9b02ba6da0cdea29",
    "title": "菩萨蛮",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "西洲风紧骄禽唳。文梁乳燕栖无地。相望郁金堂。氤氲心字香。",
      "芳悰山黛蹙。自转商丝轴。郎意未分明。绿窗闲梦惊。"
    ]
  },
  {
    "id": "adcfe4db4daafd0a9b02ba6dbbd2d3b3",
    "title": "菩萨蛮",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "鲤鱼风蹴波鳞起。黄姑夜叩星宫事。含笑敛冰梭。微霜新过河。",
      "钿筝长短柱。掩抑声无主。梦里掷青梅。苑花交扇开。"
    ]
  },
  {
    "id": "adcfe4db4daafd0a9b02ba6d059b0cc3",
    "title": "菩萨蛮",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "花翻宝勒新丰骑。沈沈芳昼金铺闭。山枕腻红消。当筵鸾帕抛。",
      "锦机无气力。密绪双双织。心事篆烟灰。春罗书字来。"
    ]
  },
  {
    "id": "adcfe4db4daafd0a9b02ba6dfcdb1508",
    "title": "菩萨蛮",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "茱萸锦束胡衫窄。乘肩倦态偎花立。回扇唤风来。春窗朱鸟开。",
      "压愁麟带重。多谢行云送。虬箭水声微。飘镫人不归。"
    ]
  },
  {
    "id": "adcfe4db4daafd0a9b02ba6d3806a5c5",
    "title": "菩萨蛮",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "蜂衙蝶馆参差对。行轩四角流苏缀。一霎谢桥风。蛮花委地红。",
      "玉珰缄翠札。曲折何缘达。商略解连环。人前出手难。"
    ]
  },
  {
    "id": "adcfe4db4daafd0a9b02ba6d3a590c13",
    "title": "菩萨蛮",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "弱杨睥睨秦蘅老。驮金走马长楸道。宝带鹔鹴裘。东方居上头。",
      "背丸珠错落。脱手翻阿鹊。际海发红桑。箙心花箭香。"
    ]
  },
  {
    "id": "adcfe4db4daafd0a9b02ba6d70b109cc",
    "title": "菩萨蛮",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "闹红满镜冲单舸。叠澜不定铢衣亸。新语约餐霞。恨无书报他。",
      "留仙裙裥薄。倾盖鸳鸯觉。锦字太无凭。闲愁携手生。"
    ]
  },
  {
    "id": "adcfe4db4daafd0a9b02ba6d70a43d72",
    "title": "菩萨蛮",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "昨宵解带翻成结。侵晨翠幌当风怯。莫近水西阑。回身罗衣单。",
      "琴心相尔汝。梦断秦台侣。笺管发秋慵。镜心闲泪红。"
    ]
  },
  {
    "id": "adcfe4db4daafd0a1368c914982da745",
    "title": "临江仙",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "花底相思无处说，香残烛烬依依。春寒分付与单栖。比愁量锦瑟，和恨卷罗衣。",
      "谁信谢娘香阁畔，天涯锦字凄迷。柳花风起乱莺啼。莫将孤枕泪，寻梦月西时。"
    ]
  },
  {
    "id": "adcfe4db4daafd0a1f6d95d621314239",
    "title": "遐方怨",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "消粉蠡，减香筒。屈膝铜铺，为君提携团扇风。",
      "泣香残露井边桐。一秋辞辇意，袖罗红。"
    ]
  },
  {
    "id": "adcfe4db4daafd0a2785b2cea343e93b",
    "title": "琴调相思引",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "吹梦东风懒似云。占人怀抱是歌颦。雁行低尽，零乱一筝尘。",
      "独自意行僵宝瑟，两边闲泪阁罗巾。小帘朱户，依旧去年人。"
    ]
  },
  {
    "id": "adcfe4db4daafd0a4c8e320ef462e119",
    "title": "斗鸡回",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "惊飙吹幕，推枕琼瑰满。玉镜窥，双娥浅。讳说相思，带罗宽一半。",
      "江郎恨极天涯，重见怕逢春晚。尺素书，香罗荐。解得连环，半床弦索乱。"
    ]
  },
  {
    "id": "adcfe4db4daafd0a2d4d27853ab575ad",
    "title": "玉楼春·其一分和小山韵，同半塘、伯崇",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "目成已是斜阳暮。谁分合欢花下住。心知明月有圆时，身似断云无定路。",
      "当时不合多情遇。风卷红英随水去。莫敧单枕故相寻，梦里已无携手处。"
    ]
  },
  {
    "id": "adcfe4db4daafd0a9feb18682fe07f34",
    "title": "唐多令·衰草和穗平",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "扫断马蹄痕。消凝油壁尘。剪红心、霜讯催频。一道玉钩斜畔路，已无意，斗罗裙。",
      "浓绿镇迷人。兰苕凄古春。换年年、冷戍荒屯。泪噀西风原上火，怕犹有，未招魂。"
    ]
  },
  {
    "id": "adcfe4db4daafd0a5004d3e11a7f5c78",
    "title": "花心动·花朝",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "若个花枝，称东君、年年尽情妆点。舞趁绣幡，歌节金铃，不是等闲惊燕。隔墙还结秋千社，却抛撇、浓春一半。谢桥外、东风冷透，探芳心眼。似水流年未绾。",
      "空万缕千条，丝杨搓怨。一样水西，挑菜光阴，只是凤靴人远。扇纨扑蝶分明约。思量后、妆慵歌懒。闭门又、阑干乱红涴遍。"
    ]
  },
  {
    "id": "adcfe4db4daafd0a83f3cd4cd73cbc2e",
    "title": "木兰花慢·送陈伯韬之官江左",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "听枯桐断语，识君恨，十年迟。正溅泪花繁，迷归燕老，春去多时。相携。梦华故地，怪单衣、无路避尘缁。锦瑟看承暂醉，白头吟望低垂。",
      "差差。津馆柳成丝，离绪费禁持。问何计消磨，夕阳宦味，逝水心期。鸱夷。旧狂漫理，已沈阴、江表杜鹃啼。莫上吴台北望，斜烟乱水凄迷。"
    ]
  },
  {
    "id": "adcfe4db4daafd0ab8651ac18ff04b5a",
    "title": "倦寻芳",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "镜尘掩瘦，帘月通愁，人病孤馆。伴客残春，禁受药烟飘断。旧著香罗经酒殢，新调繁轸当歌懒。暂朦胧，有铜街咫尺，钿车雷转。",
      "便侥幸、城乌啼散。更箭沈沈，窗曙犹浅。未必成眠，慵极半衾生恋。雁过时飘闻笛泪，花开翻恼登楼眼。楚云浓，料输他，簸钱庭院。"
    ]
  },
  {
    "id": "adcfe4db4daafd0ab2fe98604dceb7e1",
    "title": "霜叶飞其一秋晚奉使岭南，晦鸣悔生，集中圣斋，用梦窗韵联句录别，越日待舟唐沽，感音寄和",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "乱云愁绪孤帆外，随风飘著燕树。倦程先雁下沧洲，寒带丁沽雨。甚一霎、飙轮过羽。微尘惊见红桑古。怕更倚危楼，海气近、黄昏换尽，酒边情素。",
      "何况北极觚棱，东门帐饮，怨歌今夜难赋。简书猿鸟意苍茫，空觅荒鸡语。梦不入、莼丝半缕。商量听水听风去。剩恨笛、飞声罢，寂寞鱼龙，觑人眠处。"
    ]
  },
  {
    "id": "adcfe4db4daafd0a4944f7ed6ec79b69",
    "title": "霜叶飞其二沪上喜遇半塘翁作",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "过江人暮经年事，镫床重话秋雨。北风驱雁暂成行，飞泊寒筝柱。伴独客、零宫断羽。天涯惟有啼鹃苦。漫浪说浮家，冷梦落、沧波几队，白鸥同住。",
      "长记堕策吹尘，浮云蔽眼，上东门外歧路。剩烽惊断后归魂，呜咽铜驼语。笑一夕、枯槎倦渡。腥尘还傍蛮江去。要故人、登临倦，自结春帆，素馨开处。"
    ]
  },
  {
    "id": "adcfe4db4daafd0a002b427f9596c04e",
    "title": "定风波",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "点镜春姿起翠禽。经年唤醒五湖心。照眼娇梅临水放。惆怅。疏香不上小红簪。",
      "别去云軿千种忆。无益。狂来蛮榼百分斟。江上北书无雁托。休说。海南千里瘴花深。"
    ]
  },
  {
    "id": "adcfe4db4daafd0a3fc8f9b5385ce0b8",
    "title": "虞美人·其一儗小山",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "朝朝愁黛羞鸾镜。肠断安排定。玉梅传盏别筵开。却道未须花谢便归来。",
      "炎洲路在屏风上。酒醒鸣双桨。泪花不惜涴红笺。知道黏天波浪寄书难。"
    ]
  },
  {
    "id": "adcfe4db4daafd0a0ccce733a78149b1",
    "title": "解连环·赋瓶中落梅",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "碎钿香迹。引啼烟翠羽，细窥帘隙。黯帐纸、残墨瞢腾，又搀弄麝尘，半消宫额。拚忍清寒，有妆镜、愁鸾偎泣。怅新歌散雪，旧谱暗香，断红无觅。",
      "瑶台梦中误掷。倩仙云评泊，笑靥羞索。待料理、绀玉寒泉，总浸作愁漪，换春无力。未返芳魂，料不怨、高楼横笛，伴黄昏、背镫瘦影，翠尊酹得。"
    ]
  },
  {
    "id": "adcfe4db4daafd0ac7ea4d073566c74b",
    "title": "虞美人·其二",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "瑶台不恨惊鸿远。一样秋蓬转。蜡花陪泪照匡床。唤起盈盈犹是睡时妆。",
      "牵衣怕领年时味。推酒成回避。闲情断作水东流。明日曲房春老燕归愁。"
    ]
  },
  {
    "id": "adcfe4db4daafd0a45d76bb685d6d854",
    "title": "梦玉人引",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "误惊鸿，梦沧江上，未归客。斜月空舲，慵对冷枫拈笔。潮落潮生，荡旅情、半付沙头风笛。眼底凌波，比行云难觅。",
      "锦屏罗扇，到如今、零乱旧欢迹。镜语星星，小蛾经岁愁寂。封与相思，红鳞寒无力。料独坐，背繁霜，不信镫花今夕。"
    ]
  },
  {
    "id": "adcfe4db4daafd0a9e81881924cf86fe",
    "title": "宴清都·壬寅小除夕阳山舟中",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "饯腊蛮村鼓。声声急、雁边低和鸣橹。琼箫市远，膏炉爓薄，好春何许。横溪数萼娇红，点缀入、迎年秀语。任向夕、雪意垂垂，韩山冷落眉妩。",
      "银荷翠管西船，歌呼簺博，浑忘羁旅。涂笺燥墨，沾杯淡酒，自温眠绪。荒鸡定怜沈梦，是一夜、乡心几处。唤绪风、帆色新年，春程未误。"
    ]
  },
  {
    "id": "adcfe4db4daafd0ac7ed95a9954dc451",
    "title": "阮郎归·月夜维舟楞伽峡，山水幽夐，孟东野石龙涡诗序云，四壁千仞，散泉如雨，仿佛遇之",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "千蕖无蒂著岩坳。飞帘喷雪消。湿云双束怒厓高，春湍不敢豪。",
      "烟橹阁，水镫飘。幽猿三两号。骖鸾仙路夜谁招。月华摇凤箫。"
    ]
  },
  {
    "id": "adcfe4db4daafd0aba8fd078ceb6efd3",
    "title": "玲珑四犯",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "未减吴绵，怪睡觉西园，芳讯催晚。一袖炉薰，长阁暗愁成片。天外似墨沈阴，意绪冷、社前归燕。问镜棱、多少铅泪，不涴谢桥尘点。",
      "翠禽啼暝山屏半。报春残、絮花当面。红楼绣箔飘镫夜，犹道东风浅。料理病骨梦中，渐不是、年时罗荐。待诉情无奈，新声涩尽，参差金雁。"
    ]
  },
  {
    "id": "adcfe4db4daafd0a05b337100b312344",
    "title": "烛影摇红·晚春过黄公度人境庐话旧",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "春暝钩帘，柳条西北轻云蔽。博劳千啭不成晴，烟约游丝坠。狼藉繁樱刬地。傍楼阴、东风又起。千红沈损，鹎鵊声中，残阳谁系。",
      "容易消凝，楚兰多少伤心事。等闲寻到酒边来，滴滴沧洲泪。袖手危阑独倚。翠蓬翻、冥冥海气。鱼龙风恶，半折芳馨，愁心难寄。"
    ]
  },
  {
    "id": "adcfe4db4daafd0a79a0f9c4dc8eb730",
    "title": "摸鱼子梅州送春，时得辇下故人三月几望书",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "近黄昏、悄无风雨，蛮春安稳归了。匆匆染柳熏桃过，赢得锦笺悽调。休重恼。问百五韶光，酝造愁多少。新颦旧笑。有拆绣池台，迷林莺燕，装缀半残稿。",
      "流波语，飘送红英最好。西园沈恨先扫。天涯别有凭阑意，除是杜鹃能道。归太早。何不待倚帘，人共东风老。消凝满抱。恁秉烛呼尊，绿成阴矣，谁与玉山倒。"
    ]
  },
  {
    "id": "adcfe4db4daafd0af32f182e3b7d03d0",
    "title": "浣溪沙",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "独鸟冲波去意闲。坏霞如赭水如笺。为谁无尽写江天。",
      "并舫风弦弹月上，当窗山髻挽云还。独经行处未荒寒。"
    ]
  },
  {
    "id": "adcfe4db4daafd0af32f182ed3b595f0",
    "title": "浣溪沙",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "翠阜红厓夹岸迎。阻风滋味暂时生。水窗官烛泪纵横。",
      "禅悦新耽如有会，酒悲突起总无名。长川孤月向谁明。"
    ]
  },
  {
    "id": "adcfe4db4daafd0ac16892614ba8af1a",
    "title": "解连环·秋感，和梦窗",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "绪牵愁结，被蛮薰沁骨，素天无极。傍露井、叶叶疏桐，信经过暮凉，画秋真色。罢酒阑干，雁书断、浮云东北。望三山凿翠，尺海涨尘，有情难忆。",
      "登临故欢尽掷。觑新霜镜里，乌笑头白。待叩君、密约鸾钗，怕著枕睡酣，暗销瑶碧。梦入关榆，但流恨、沈沈寒汐。背西风、怨蛩细语，伴人絮得。"
    ]
  },
  {
    "id": "adcfe4db4daafd0ad7a31be995a3ef09",
    "title": "诉衷情·其一癸卯七夕，和梦窗",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "鸾軿秋讯有无闲。桦烛掩屏山。琤然露井梧韵，惊梦绛河还。",
      "无别语，拥眠鬟。泪阑干。兰丛风起，未抵针楼，罗荐新寒。"
    ]
  },
  {
    "id": "adcfe4db4daafd0aeeb04e9de07bbcd6",
    "title": "唐多令",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "廊荫转疏槐。圆蟾明上阶。倚空尊、凉梦徘徊。多少清湘瑶瑟怨，几曾有，鹤飞来。",
      "镫萼半成灰。短书千里回。报岩扃、晚桂都开。前度凭阑人换尽，问何事，恋天涯。"
    ]
  },
  {
    "id": "adcfe4db4daafd0acf72e2f5be6af300",
    "title": "诉衷情·其二又和",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "网丝飘断水沈烟。银鸭稳双眠。侵衣露点如雨，坐看月流天。",
      "苕岸路，棹觥船。是何年。倚楼心事，清绝罗衣，原耐秋寒。"
    ]
  },
  {
    "id": "adcfe4db4daafd0a35b656d13ef86b05",
    "title": "齐天乐·芙蓉",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "轻红不上琼娘靥，重重步幢新亚。麝发潮妆，霞融腻玉，临镜冰丝成把。春魂渐化。委香箧仙衣，冷云齐卸。唤起伶俜，载秋单舸为谁迓。",
      "褰裳人去未久，画阑凭不热，前度游冶。艳锦霜初，斜阳木末，愁入黄昏无罅。仙城梦罢。剩铅泪偷淹，忆君清夜。月堕江空，翠绡何处写。"
    ]
  },
  {
    "id": "adcfe4db4daafd0a786bbf1787acfaea",
    "title": "夜游宫·舟夕孤坐，榜人折临水小梅枝为供",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "吹水疏香讯早。绀壶暖、回镫一笑。零乱苍鬟枕函小。似罗浮，月昏黄，梦中到。",
      "天黯吹笙道。细禽傍、空尊啼绕。起换伤春旧年稿。断无人，理红簪，岁华老。"
    ]
  },
  {
    "id": "adcfe4db4daafd0aae331acb92932d9b",
    "title": "金缕曲·其一久不得半塘翁书，赋寄",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "下殿扁舟具。傍沧江、经年坚卧，西风孤旅。不近弹棋中心局，依旧埋忧无路。枉赢得、兰成词赋。袖墨淋浪神州泪，算韩陵、片石差堪语。歌不得，独弦苦。",
      "竹西未是无佳处。只吞声、杜鹃再拜，低头臣甫。海气荒荒蛟龙恶，我亦枯槎倦渡。尚梦绕、镫床风雨。散发相从明朝事，问江干、鸥鹭平安否。须为报，尺鱼素。"
    ]
  },
  {
    "id": "adcfe4db4daafd0a6d313866a949dcbf",
    "title": "喜迁莺·罗江舟夜岁除，和梦窗",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "风镫摇暮。饯阑岁暂阁，瘴江双橹。分客饧枝，看人花胜，依旧故年游旅。香泛舵楼松火，红上岩阴橘户。燕来早，问残寒消尽，芳音回否。",
      "闲处。孤梦寄、烟驿几签，斗挂苍山午。流怨回潮，年涯催送，不送蛮帆一羽。自酹屠苏无味，慵倚蕙炉划句。漫移枕，看盘花烛卷，红云成缕。"
    ]
  },
  {
    "id": "adcfe4db4daafd0a432e6c056bd28237",
    "title": "金缕曲·其二书感，寄王病山、秦晦鸣",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "斗柄危楼揭。望中原、盘雕没处，青山一发。连海西风掀尘黯，卷入关榆悴叶。尚遮定、浮云明灭。烽火十三屏前路，照巫闾、知是谁家月。辽鹤语，正呜咽。",
      "微闻殿角春雷发。总难醒、十洲浓梦，桑田坐阅。衔石冤禽寒不起，满眼秋鲸鳞甲。莫道是、昆池初劫。负壑藏舟寻常事，怕苍黄、柱触共工折。天外倚，剑花裂。"
    ]
  },
  {
    "id": "adcfe4db4daafd0a0b04ae418781482a",
    "title": "六丑·甲辰元夕，舟泊端州郭外，水镫喧阗，嗑然其为春矣",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "又东风渐起，恨海角、酬春无力。市楼半尘，笼镫摇素壁。芳意疏隔。暗里年光去，闹蛾欢会，渺瘴江孤驿。谁家喷起中流笛。驾稳蓬莱，六鳌咫尺。沈沈万波吹息。惹踏歌一笑，飞棹无迹。",
      "篷窗人寂。拥膏炉焰直。旧侣琼箫冷，谁话得、铜驼梦绕香陌。恣鱼龙曼衍，春城如墨。金钱换、短宵欢刻。瞢腾里、不省当头自有，素娥真色。骖鸾事、分付愁客。到夜深、点滴方诸泪，银荷对拭。"
    ]
  },
  {
    "id": "adcfe4db4daafd0af32f182ebb6f5f7c",
    "title": "浣溪沙",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "梦熟烟江十四程。鬓丝堤柳两盈盈。年芳随水漫无情。",
      "落酒东风梅便旋，冲帆细雨燕将迎。春愁把笔自然生。"
    ]
  },
  {
    "id": "adcfe4db4daafd0aa239e9af96c5e6bf",
    "title": "齐天乐·木棉",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "烛龙飞上珊瑚岸，殷空万镫成蕾。干掩斑鳞，得衔绛噣，凝作连溪朝采。烟滋露溉。就中著温茸，岁寒曾耐。老尽春丛，可怜朱凤故巢在。",
      "越王台畔丽质，照人风雨夜，天半无晦。茧蝶移家，蓉砂变景，谁睇孤根岭外。交柯未改。好留驻年年，祝融幢盖。梦结扶桑，日华擎翠海。"
    ]
  },
  {
    "id": "adcfe4db4daafd0ad50c4f01ed1ba200",
    "title": "减字木兰花·其一舟溯湟江，风雨凄戾，交旧存没之感，纷有所触。辄缀短韵，适踵八哀，非事铨择也",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "淮流如黛。六月吴篷欢共载。解袂匆匆。兵火连天照海东。",
      "一官垂死。诀我联绵书七纸。风义平生。惭愧山阳范巨卿。"
    ]
  },
  {
    "id": "adcfe4db4daafd0a5ae1a991004dea58",
    "title": "清波引勿幕亭、酌泉亭在连州巾山麓",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "小澜不整。是当日、流杯佳境。翠茵偎冷。野风荡愁醒。玉濑散空响，定有餐霞人听。自怜才净闻根，又飘落、午时磬。",
      "孤游惯领。倚危岫、云意未定。地炉供茗，对烟绪摇暝。清泠在山性，肯负辘轳修绠。坐恐一片奁冰，鉴人尘影。"
    ]
  },
  {
    "id": "adcfe4db4daafd0a4a2e57b78e3df0d7",
    "title": "减字木兰花·其二",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "蜕君句律。夹巷过从穷日夕。霜月槎枒。走上樊楼卖酒家。",
      "竹林游在。记写八分招阿买。曙后星孤。留得传家一砚无。"
    ]
  },
  {
    "id": "adcfe4db4daafd0a4a2e57b7872a3f15",
    "title": "减字木兰花·其二",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "苍髯树颏。落落潜郎三十载。馀事荆关。冷笑浓云邋遢山。",
      "荒亭接叶。点笔便为求米贴。不办归帆。竟了京尘粥饭缘。"
    ]
  },
  {
    "id": "adcfe4db4daafd0a4a2e57b770eb7f0d",
    "title": "减字木兰花·其二",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "支离病骨。一殉浮名成解脱。破寺回飙。夜夜归魂季母招。",
      "苔花及榻。命烛论心恒见跋。何处沾巾。斗酒青山北郭门。"
    ]
  },
  {
    "id": "adcfe4db4daafd0a4a2e57b728383169",
    "title": "减字木兰花·其二",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "盟鸥知否。身是江湖垂钓手。不梦黄梁。卷地秋涛殷卧床。",
      "楚宫疑事。天上人间空雪涕。谁诏巫阳。被发中宵下大荒。"
    ]
  },
  {
    "id": "adcfe4db4daafd0a4a2e57b73d477c4b",
    "title": "减字木兰花·其二",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "蓬莱一谪。谁挽使还文字职。得丧虚沤。瞥眼惊藏巨壑舟。",
      "相过魑魅。纠纆幽忧非尔意。神理绵绵。记坐高斋十六观。"
    ]
  },
  {
    "id": "adcfe4db4daafd0a4a2e57b7547fef77",
    "title": "减字木兰花·其二",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "交游海里。眼看联翩鸿雁起。病骨西风。一夜霜摧镜面蓉。",
      "百身何赎。累我阿连三日哭。池草春枯。泪尽西堂梦也无。"
    ]
  },
  {
    "id": "adcfe4db4daafd0a4a2e57b733ac2424",
    "title": "减字木兰花·其二",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "剑头微吷。海水刺天漂热血。惨月中庭。谁解张弦受广陵。",
      "富春一角。零乱岩花朱鸟啄。白首何归。山色无人问是非。"
    ]
  },
  {
    "id": "adcfe4db4daafd0a2f4bc8079c463212",
    "title": "摸鱼子清明雨夜泊英德，寄弟闰生",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "一更更、滴篷凄雨，天涯人自消受。倦游谙惯江湖味，禁得病怀僝僽。吟未就。伴孤影幢幢，飐幕镫花瘦。离魂暗逗。又禁火年光，看云心事，迸入夜钟后。",
      "还山约，过了春鹃啼候，轻帆依旧孤负。廿年社燕秋鸿迹，多少泪华沾袖。君信否。便烧烛联床，不是寻常有。蘋花十亩。要药裹商量，书奁料理，垂老镇厮守。"
    ]
  },
  {
    "id": "adcfe4db4daafd0a415d41bd0d25baa7",
    "title": "谒金门",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "窗网黑。四面春寒无极。绕树惊乌啼磔磔。泪花红纬湿。",
      "换了罗衣无力。愁梦玉关消息。密誓鸾篦君不忆。强寻明镜隙。"
    ]
  },
  {
    "id": "adcfe4db4daafd0a415d41bd1189a44c",
    "title": "谒金门",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "花漏急。回步地衣红窄。舞袖郎当随促拍。主人翻是客。",
      "今日云屏芳席。明日残鹃荒驿。塌地阴云浓似墨。梦中何处立。"
    ]
  },
  {
    "id": "adcfe4db4daafd0a44cae6f0eeab132b",
    "title": "天香·珠兰",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "分畹青瓷，通帘翠押，酥怀晚艳多丽。㔩叶无尘，宫黄初麝，小馥度人疑醉。素纤细摘，清露湿、珠娘秋佩。钗串新装钿粟，衣络旧融檀泚。一瓯点将春焙。",
      "话恹恹、瘴乡身世。谁省旧香消黯，渐凝鲛泪。孤醒阑宵似水。怕零乱、流苏梦难理。自剪南沈，芳心倦矣。"
    ]
  },
  {
    "id": "adcfe4db4daafd0abf28ab1380265eee",
    "title": "夜飞鹊香港秋眺，怀公度",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "沧波放愁地，游棹轻回。风叶乱点行杯。惊秋客枕酒醒后，登临尘眼重开。蛮烟荡无霁，飐天香花木，海气楼台。冰夷漫舞，唤痴龙、直视蓬莱。",
      "多少红桑如拱，篝笔问何年，真割珠厓。不信秋江睡稳，掣鲸身手，终古徘徊。大旗落日，照千山、劫墨成灰。又西风鹤唳，惊笳夜引，百折涛来。"
    ]
  },
  {
    "id": "adcfe4db4daafd0ae2313f04ff102786",
    "title": "木兰花慢·其一西斋坐雨，威如书至",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "露凉花堕夕，浅秋在，水西阑。看照鬓清波，疏人翠箑，惯得幽单。更残。睡迟病枕，有哀蛩、和笛咽尊前。独客慵忺越酝，故人新费吴笺。居然。",
      "画扇好青山。邀梦发苍颜。奈秋鸿踪迹，江蓠易撷，津柳难攀。愁端。背镫自理，过中年、禁得雨声闲。莫道沧江岁晚，惊尘不到鸥边。"
    ]
  },
  {
    "id": "adcfe4db4daafd0ad722b0dc5f727618",
    "title": "喜迁莺·琼台长至，和梦窗冬分人别韵",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "沧洲程别。正冻涩酒怀，稀逢南雪，谯角宵长，客衫春瘦，金线绣床都绝。倦拥蠹签叶乱，自听黎讴箫节。恨两鬓，是清霜新点，繁枝羞折。",
      "南越。梅讯渺，帐底暗香，愁与青镫结。多事东风，天涯容易，轻送琯葭声噎。甚时斗槎回泛，心剪柔波春阔。寻梦去，怕离烟遮尽，沙边黄月。"
    ]
  },
  {
    "id": "adcfe4db4daafd0a47b334c0899a2dd3",
    "title": "木兰花慢·程使君书报半塘翁亡，翁将之若耶上冢，且为西湖猿鹤之问，遽逝吴中，赋此寄哀。时方为其二翁校刊半塘定稿，故末章及之",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "马塍花事了，但持泪，问西泠。信有美湖山，无聊瓶钵，倦眼难青。飘零。水楼赋笔，要扁舟、一系暮年情。才近要离冢侧，故人真个骑鲸。瑶京。",
      "何路问玄亭。九辩总无灵。算浮生消与，功名抗疏，心事传经。冥冥。夜台碎语，咽漂风、邻笛不成声。泪眼尘笺未理，礼堂谁分平生。"
    ]
  },
  {
    "id": "adcfe4db4daafd0ad223b46e680b049b",
    "title": "六幺令·忆西园池上红梅",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "石阑栖影，零乱几枝玉。年年冷漪荒翠，心事孀娥独。一笑飞琼戏挽，消得珠成斛。料量金屋。吹箫声里，唤起新妆倚修竹。",
      "谁信空尊易泣，颠倒伤春局。多少飘麝楼台，落靥东风扑。莫为题琼客去，流怨松陵曲。翠禽还宿。却收镫火，自下罗帏梦蛾绿。"
    ]
  },
  {
    "id": "adcfe4db4daafd0a128aa98bb7cf6bba",
    "title": "祝英台近·钦州天涯亭梅",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "掩峰屏，喧石濑，沙外晚阳敛。出意疏香，还斗岁华艳。暄禽啼破清愁，东风不到，早无数、繁枝吹淡。",
      "已凄感。和酒飘上征衣，莓鬟泪千点。老去难攀，黄昏瘴云黯。故山不是无春，荒波哀角，却来凭、天涯阑槛。"
    ]
  },
  {
    "id": "adcfe4db4daafd0ad8514caf6a5c841f",
    "title": "南乡子",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "流转信天涯。扑鬓清霜镜里催。驿馆浓花无意劝，深杯。消得闲愁淡荡回。",
      "倦眼若为开。古鬲双烟小炷培。自卷单衣推枕起，徘徊。似有春鸿软语来。"
    ]
  },
  {
    "id": "adcfe4db4daafd0a8f77d39aa1263bf4",
    "title": "烛影摇红",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "叠鼓沈阴，粉梅飘昼馀寒酽。社前双燕不归来，梁画凝尘掩。容裔丝杨翠飐，怯东风、新愁潋潋。才收镫火，未结秋千，芳情凄艳。",
      "无故黄莺，背人啼湿沉香槛。一春欢事水东西，除酒消愁靥。别梦银屏万感，正移心、筝弦未敛。笑声归路，洒面狂花，黄昏尘黯。"
    ]
  },
  {
    "id": "adcfe4db4daafd0a86b912027d677803",
    "title": "虞美人",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "芳时独客怜书札。著酒还慵答。才因蕙草忆罗裙。无数东风惊梦不成云。",
      "冥冥一浦沉香雨。碎镜流花去。未能无恨对春潮。赚得回帆心眼到今朝。"
    ]
  },
  {
    "id": "adcfe4db4daafd0a853ae6def7df37b4",
    "title": "琵琶仙送朱敬斋还江阴",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "残酒辞春，渺千里、岸草征袍同色。离绪轻结，柔杨丝丝怨行客。茸帽底、暄风暗咽，荡愁满、乱云江国。越缦离声，吴艭俊约，须记今夕。",
      "是蛮海、飘泊归来，甚临别、天涯又寒食。颠倒玉觞无味，苦低垂头白。人意比、飞花更懒，怕隔年、冷了词笔。好趁蒌甲光阴，醉君重碧。"
    ]
  },
  {
    "id": "adcfe4db4daafd0a1bb865591301fbcc",
    "title": "徵招残暑方炽，起秋一雨，园林户箔洒然，碧池风来，竹声戛戛落波际，敷簟水西榭，与闰生弟夜话。依白石自制腔写之，并拈其诗中句发端",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "人生难得秋前雨，天涯对床今夜。倦客总无眠，尽挑残红灺。卅年哀乐话。未消得、酒杯陶写。断续檐声，辘轳乡绪，并时萦惹。",
      "图画。白蘋波，扁舟月、何时唤人东下。问讯五湖盟，有群鸥来迓。葛巾慵未卸。似客燕、尚迷残社。水窗晓，明镜徘徊，觑素丝盈把。"
    ]
  },
  {
    "id": "adcfe4db4daafd0a0ca7cc6ca112cd02",
    "title": "月华清·乙巳中秋，和西𦶮",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "玉籁消凉，林霏散夕，上帘人在香径。憔悴圆姿，栉栉细云遮定。露盘空、天袂知寒，树香老、画阑悬暝。谁省。问山河小劫，几多残影。",
      "桂殿秋酲未醒。待诉与方诸，泪珠哀迸。万感孀娥，禁得管弦凄哽。渐抛残、旧舞霓裳，好催放、破空金镜。倾听。是谁家怨笛，待他端正。"
    ]
  },
  {
    "id": "adcfe4db4daafd0ab8dac5d1b09e9820",
    "title": "秋霁·园夜卧雨，莼鲈之思益深，和梅溪",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "别枕潺潺，障暗雨帘衣，晕冷镫色。悴叶凉喧，晚蛩愁咽，病怀惯禁秋力。倦吟暂息。梦痕宛转莼丝碧。问故国。",
      "谁眷、夜阑孤坐瘴乡客。惊卧岁晚，乱落江蓠，钓竿沉吟，诗卷疏寂。背西风、残鹃苦说，青铜欺鬓盛年白。归事布帆从办得。怕酒醒后，惊见画里湖山，采珠荒水，捣尘新驿。"
    ]
  },
  {
    "id": "adcfe4db4daafd0ae910eb499562eeed",
    "title": "西平乐别西园作",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "灌木愁鸦，露莎抛锦，离思暗落回廊。弹墨单衣，勘书深烛，清欢草草三霜。看抱叶香枯翳镜，连雨萍沈败艇。西风渐老，冥鸿去翼成行。",
      "谁许惊尘海角，红荔颗、绊稳北归艎。蕙帘萝幌，仙书映掌，花药澄湖，虹月英光。消不得、能言怪石，凿空灵槎，说甚虞翻宅徒，陆贾书新，一夜江湖梦已凉。梁燕再来，巢尘簌簌，炉穗愔愔，怅望天涯，罢酒阑干，凭谁指与斜阳。"
    ]
  },
  {
    "id": "adcfe4db4daafd0aa364fa1c5f7eb6d4",
    "title": "清平乐·夜发香港",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "舷镫渐灭。沙动荒荒月。极目天低无去鹘。何处中原一发。",
      "江湖息影初程。舵楼一笛风生。不信狂涛东驶，蛟龙偶语分明。"
    ]
  },
  {
    "id": "adcfe4db4daafd0ad4fdf96a6732b4b4",
    "title": "木兰花慢·岁除苦雨，兀坐篝镫，赋此遣怀",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "洗梅根堕粉，换年事，雨声中。看蜜炬笼花，籸盘添胜，围幕香重。楼东。曙鸦未起，黯歌尘、犹颤好帘栊。吟与玉笺旋引，曲游金埒还慵。欢悰。",
      "半冷翠盘龙。多事买吴篷。笑黄柑未擘，洗妆清靥，惯湿春风。相逢。镜屏梦底，问岁寒、宫袖几时红。双举流霞漫劝，老怀翻恼琼钟。"
    ]
  },
  {
    "id": "adcfe4db4daafd0a22eab589090e7607",
    "title": "庆春宫·结草庵拜半塘翁殡宫作",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "颓堞衔烟，昏钟阁水，野鹃唤近清明。华表羁魂，黄垆吟伴，暗尘房槛深扃。断云玉笥，感词客依稀有灵。新腔愁倚，一盏泉华，还荐芳馨。",
      "哀弦冻折谁听。凄唳修罗，山鬼逢迎。蓬岛尘狂，芝田日晏，梦游翻羡骑鲸。泪珠千斛，拚一向、寒原纵声。孤留何事，身世浮沤，休问残僧。"
    ]
  },
  {
    "id": "adcfe4db4daafd0a305ecd06d26f5854",
    "title": "乌夜啼",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "西楼一夜潺潺。玉炉残。只有杏花同度五更寒。",
      "春潮长。空凝望。木兰船。不信归期锦字更开看。"
    ]
  },
  {
    "id": "adcfe4db4daafd0aece5e19973eb51df",
    "title": "柳梢青",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "一角风漪。文鳞吹去，锦羽捎回。娖队赪霞，弄珠无力，明镜徘徊。",
      "虚舟自解忘机。漫消领、红妆翠微。三宿湖山，廿年尘土，谁是谁非。"
    ]
  },
  {
    "id": "adcfe4db4daafd0a037b4c21a1d504e8",
    "title": "烛影摇红·月夜泛舟里湖，遍串六桥并丁家山而归，山椒一园，歌鼓彻曙",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "压镜秋姿，四山浓黛和愁敛。浴空蟾影转斜河，三五凉萤闪。清景人闲易欠。洗闲情、筒杯未酽。窣波钟罢，归尽连钱，蜻蛉孤泛。",
      "欺月珠镫，隔花飘出闲阑槛。乱催阿滥聒清宵，鱼鸟应微厌。残画沧洲半罨。挂西峰、苍龙睒睒。昏鸦醒未，风外稀疏，重城更点。"
    ]
  },
  {
    "id": "adcfe4db4daafd0a794cbc4b4d943d83",
    "title": "齐天乐",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "幽花一暝秋如梦，恹恹翳镫笼帐。泪掬冰绡，愁量锦瑟，香咽纤魂还傍。凄风自扬。卷叶叶罗衣，冷薰空桁。谁侣雏莺，梦游分影夜江上。",
      "多情最怜小玉，结连环短佩，仙步来往。旧月钩阑，残云镜盝，供得闲人惆怅。孤欢半强。任落拓江湖，楚腰慵唱。起玩凉星，沸帘筝线响。"
    ]
  },
  {
    "id": "adcfe4db4daafd0aea2250a810506a8a",
    "title": "三姝媚秋夜饯北客离席，闻歌感音成拍",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "烛花摇短夜。扑帘衣新霜，唳鸿来迓。劝酌清吭，是未秋云鬓，泰娘声价。掩抑弦弦，传怨入、吴兰残帕。彩笔休辞，无数闲愁，泥他陶写。",
      "门外酸风凄射。又送客衰兰，短亭嘶马。换叠阳关，促翠筵圆月，背人西下。似酒流年，禁几度、觥船狂泻。便逐鸱夷归舸，沧江恨惹。"
    ]
  },
  {
    "id": "adcfe4db4daafd0a950d5270eedd657e",
    "title": "西子妆其一叔问卜筑竹格桥南，水木明瑟，遂营五亩，证以吴郡图经，跨流而东，陂陀连蜷，为吴小城故墟，怀昔伤高，连情发藻，眷念昨年结邻之约，几时可遂，因次其韵",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "池粉濯妆，市箫掣泪，半染吴根残土。挂谯凉月照啼乌，换当年、锦帆歌鼓。吴春旧赋。奈倾国、不消再顾。故宫颦、剩瘦杨眉样，斜阳愁处。",
      "鸥邻阻。竹粉连墙，未办双屐步。一尊还约看山来，敞书帘、淡蛾迎户。哀歌漫度。问开遍、棠梨谁主。咽荒壕、夜夜漂花最苦。"
    ]
  },
  {
    "id": "adcfe4db4daafd0ade01469553248b00",
    "title": "齐天乐·寒夜，同麦孺博、潘弱海",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "黄昏连树拳鸦噤，江寒笛声不起。拥叶惊波，呼风断角，凄别归鸾千里。镫窗自倚。渐冰折吴绵，薄醪慵理。尚有残香，夜深不暖旧心字。",
      "荒鸡空唤倦旅，未应霜霰集，谁整归计。箭水繁声，棂纱淡色，落尽凉蟾无寐。西楼翠被。怕一夕将愁，玉珰难寄。曙蜡红啼，梦痕持泪洗。"
    ]
  },
  {
    "id": "adcfe4db4daafd0a30034f0a08b8baf4",
    "title": "西子妆其二酬吴彦复",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "津柳著阴，夜窗歇雨，梦醒青山归晚。渺然华发坐沧波，怪十年、故怀轻换。清杯恨溅。任拂拭、星文锈断。傍西风、睨画堂多少，偎人残燕。",
      "西池宴。屈戌铜铺，但有愁一片。玉楼帘影至今垂，睡冥冥、翠瀛三浅。迷阳唱倦。倚沈醉、蛾眉青眼。怕重逢、墨泪单衣渍满。"
    ]
  },
  {
    "id": "adcfe4db4daafd0af4e27f4731094f6d",
    "title": "渡江云·沪上遇伯韬，旋复别去，歌酒相劳，声为此词",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "江风残酒夜，软潮半落，带梦卷回帆。断镫春尚浅，溅泪看花，冷约背梅崦。嘶骝罢跃，渐领略、荒雪江南。吟望低，白头谁侣，照坐有颓蟾。",
      "恹恹。哀时词赋，送老关河，搅尊前百感。休更将、危阑烟柳，分付何戡。明朝照鬓秦淮绿，怕雨昏、风暝愁兼。歧路语，重逢竟湿青衫。"
    ]
  },
  {
    "id": "adcfe4db4daafd0aab08b91c41f68fed",
    "title": "扫花游花朝微雪，和梦窗",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "罨空淡色，黯杏叶河梁，燕风微峭。冻波乍袅。卷愁心似惜，乱沙鸥老。觑冷春红，细踏瑶光镜晓。唤吴棹。怕幽约五湖，花梦稀到。",
      "楼观还缥缈。是乱蜃飘寒，碎玉凝照。度春草草。被琼妃断却，翠温帘窈。倦笛飞梅，怨咽江城变调。柳绵早。误东园、凤靴人扫。"
    ]
  },
  {
    "id": "adcfe4db4daafd0a77b80f58276d88bf",
    "title": "八声甘州·暮登灵岩绝顶，叔问为述半塘翁昔年联棹之游，歌以抒怀。用梦窗韵",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "倚苍岩、半暝拂春裾，千鬟乱明星。信闲僧指点，愁香黏径，荒翠通城。故国鸱夷去远，断网越丝腥。消尽兴亡感，一塔铃声。",
      "招得秋魂来否，对冷漪空酹，渴梦难醒。问琴弦何许，飘泪古台青。好湖山，孤游翻懒，又咽风、哀笛起前汀。拖筇去，小斜廊路，双屧苔平。"
    ]
  },
  {
    "id": "adcfe4db4daafd0ab00edd462b8e3122",
    "title": "玉连环",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "花翻歌扇衣香卸。梦云低亚。沙棠双桨绮罗尘，愁不耐、沧波泻。",
      "风定絮花凝榭。晚莺闲话。不辞高馆领春寒，坚坐看、斜阳下。"
    ]
  },
  {
    "id": "adcfe4db4daafd0a12f4d5da52987ca7",
    "title": "卜算子",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "千片恼吴花，接叶莺调语。睡烬明窗一穗烟，梦响长廊雨。",
      "愁著倚阑时，歌断临觞侣。自惜流光辗转看，泪湿弥天絮。"
    ]
  },
  {
    "id": "adcfe4db4daafd0acebbf10f96adca8b",
    "title": "满路花·其一寒食酬叔问，和美成韵",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "寒馀北崦风，晴压东阑雪。睡凫香四泛、邻烟绝。青门忆否，十里丝杨折。玉笺连梦阔。蜡苣灰枯，汉宫尚斗芳节。",
      "闲愁天与，杜宇声声血。和春催去棹，沧波接。危阑拍遍，才信哀歌切。中坐弦能说。说行路难，为君刻意伤别。"
    ]
  },
  {
    "id": "adcfe4db4daafd0a02a22a6f287a42c6",
    "title": "木兰花慢·陈伯平使君饮席话旧",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "傍沧浪桂树，素心写，小山篇。笑楚制荷衣，吴讴簜节，萍泊何缘。飞仙。素云拥处，要手𣂏、南斗洒人闲。不用流霞滟引，镜中留得朱颜。幽禅。",
      "一榻煮茶烟。丝鬓几年前。惜冥冥此意，繁忧沈陆，孤梦攀天。鸥边。后期守定，理双纶、同上五湖船。莫话沧桑事影，湘心一碧潺然。"
    ]
  },
  {
    "id": "adcfe4db4daafd0a26872f28ec49bf34",
    "title": "满路花·其二清明再和，简叔问",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "阑枝过笔低，鸟迹书苔破。泉香霏杏粥、催新火。花悭酒殢，一茧愁丝裹。乱叠书围坐。薄午帘阴，病怀惟称颓卧。",
      "红芳无主，欢计年年左。春湍流白日，谁关锁。江湖满地，梦引樵风过。野鸥慵胜我。一棹相寻，世外应有人呵。"
    ]
  },
  {
    "id": "adcfe4db4daafd0a78cfc773f6a584ae",
    "title": "洞仙歌·丁未九日",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "无名秋病，已三年止酒，但买萸囊作重九。亦知非吾土，强约登楼，闲坐到、淡淡斜阳时候。",
      "浮云千万态，回指长安，却是江湖钓竿手。衰鬓侧西风，故国霜多，怕明日、黄花开瘦。",
      "问畅好、秋光落谁家，有独客徘徊，凭高双袖。"
    ]
  },
  {
    "id": "adcfe4db4daafd0a32ad97e1522dea2b",
    "title": "渔家傲",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "绕榻书签兼画帧。朦胧散帙何曾竟。老去不禁茶力猛。微睡醒。风炉煎术供秋病。",
      "万里碧云生雁兴。行行书破青天影。楼月半升帘薄暝。阑独凭。商音满耳无人听。"
    ]
  },
  {
    "id": "adcfe4db4daafd0a32ad97e1cfaf5bbd",
    "title": "渔家傲",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "香椀愔愔镫翳翳。冷萤开阖绿窗纸。著枕搜吟工夜计。无一字。瞢腾倦眼惟思闭。",
      "泣露哀虫妨短睡。梦回綀幕凉于水。策策高林丸月底。中夜起。秋声何与闲人事。"
    ]
  },
  {
    "id": "adcfe4db4daafd0a6e59c981eeba9218",
    "title": "蓦山溪",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "避风孱羽，投老皋桥市。流浪廿年踪，濯春波、故情纨绮。樵风吟伴，长负隔篱杯。珍重意。觅枝巢，分席闲鸥喜。",
      "尘樊海角，削迹疑无地。独树老夫家，谱红梅、艳题难继。压天霜霰，憔悴旧山心。三亩宅，五湖帆，怕说菟裘计。"
    ]
  },
  {
    "id": "adcfe4db4daafd0a52398ba9798b1130",
    "title": "惜红衣·其一张园秋晚，草木变衰，昭倚扶病来游，感话近事，和白石",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "倦侣哀时，长谣送日。断愁无力。病里登台，霜林媚红碧。当唇注酒，持一笑、刚肠从客。喧寂。凉雨雁声，识殊方栖息。",
      "明镫广陌。盈掬狂尘，沧波荡愁藉。湛卢迸泪，去国海西北。断得故山归思，何地钓游寻历。酹晚英无语，知是谁家秋色。"
    ]
  },
  {
    "id": "adcfe4db4daafd0a287f1fffb9735524",
    "title": "荔支香近皋桥夜集，送瞻园",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "冻霭官桥镫飐，双画舮。透幕摵摵西风，吹暝凌波路。天东一点凉蟾，导客窥朱户。歌罢，婀娜轻筝雁犹语。",
      "游味浅，漫拍遍河梁句。岁晚江空，赢得倦鸿成侣。红烛楼心，酒醒天涯断肠否。梦委行云一缕。"
    ]
  },
  {
    "id": "adcfe4db4daafd0a183199189c8adf02",
    "title": "惜红衣·其二晦鸣、病山别五年矣，荒江卧病，音书寂寥，病山邮示新篇，兼道晦鸣天南宦迹，漂零旧侣，离忧如何，用白石韵寄晦鸣靖州，遂报病山，不胜岁寒之思矣",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "万感逃虚，孤吟费日。老来心力。雁外封书，蛮云去天碧。离群岁晚，愁万里、闲关迁客。音寂。镫枕倦醒，咽沧波风息。",
      "千班紫陌。鸣殿春雷，青蒲旧声藉。觚棱梦堕，下国斗垂北。手握楚兰何事，不许九关攀历。料爨书翻罢，沥酒碧鸡秋色。"
    ]
  },
  {
    "id": "adcfe4db4daafd0a4e3224e8961c0ae7",
    "title": "点绛唇·试镫夜微雪，和梦窗",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "明雪罗窗，小梅清靥妆初洗。试镫风起。飘断行云地。",
      "漏转琼签，说尽天涯事。愁如水。晓寒笼被。春到檐声里。"
    ]
  },
  {
    "id": "adcfe4db4daafd0a74c1483d7abdbf10",
    "title": "惜红衣·其三叔问暂客淞滨，屏绝歌酒，楼镫坐雨，兀对忘言，重感旅逸，悄焉叠此",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "病减霜尊，阴沈海日。苦吟犹力。定侣耽慵，忘情远山碧。匡床踞晚，闻去雁、楼头如客。羁寂。香烬籁沈，阅蒙蒙千息。",
      "罗窗粉陌。百感无端，飘花泪波藉。樵风但恋，水国送南北。却扫闭关何用，不断乱愁来历。办钓竿幽计，斟酌石湖天色。"
    ]
  },
  {
    "id": "adcfe4db4daafd0a7a9481c727c570c0",
    "title": "六丑·沪上元夕，和梦窗吴门元夕风雨韵",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "渐梅英堕粉，翠幄暖、花风新掣。剪淞半江，春绡冰晕灭。密逗芳节。细漏丁东际，绣幡双影，近宝台高揭。蕃街走马嘶尘热。雾络消香，波帘卷缬。沈沈酽寒城阙。被琼箫成阵，迤逦吹彻。",
      "吟悰渐歇。况侵年苎发，记起传柑事，情味别。春芳又迟鸣鴂。溅行云倦趁，曲坊巾袜。银荷烬、闹蛾飞绝。不堪是、掷遍金钱换了，旧时明月。歌尘定、犹旋回雪。听笑语、凝白阑干外，清铅暗结。"
    ]
  },
  {
    "id": "adcfe4db4daafd0a0f6d75f086178141",
    "title": "淡黄柳·吴门重别瞻园",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "东风晚急，吹得梅成雪。眼看江城寒食节。倒柳邮亭渐绿，十日相从正堪折。宴歌歇。",
      "欢心赋春别。打双桨，访桃叶。剩吴天、客雁寒无列。后夜相思，梦痕何处，来往青溪淡月。"
    ]
  },
  {
    "id": "adcfe4db4daafd0a8b217dc5a75191c6",
    "title": "霜花腴其一听枫园春集，用梦窗韵",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "五湖计熟，罢远游春来，怕检尘冠。临水厨清，凿坏山近，端居避世仍难。酒杯自宽。系旧情、长驻花前。算沧波、对席闲鸥，乱愁不遣晚盟寒。",
      "萝薜几人招隐，叹风枝未定，怨咽惊蝉。棋局新悲，镫床昔话，繁吟限日飞笺。待租画船。欠翠眉、歌袖便娟。背斜阳、料理闲身，小枫临镜看。"
    ]
  },
  {
    "id": "adcfe4db4daafd0a7df9deeddf32ea7d",
    "title": "霜花腴其二宋词人之侨吴者，世但称贺方回、吴应之诸贤，叔问谓吴梦窗鹧鸪天杨柳阊门之句，盖有老屋相近皋桥，其点绛唇怀苏州词所云南桥殆指此。又两寓化度寺词皆有怀吴之思，岂垂老菟裘，固以此邦为可乐耶",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "谢堂倦客，唤酒醒西风，梦老吴皋。烟草横塘，玉梅妆榭，词仙去住无聊。赋情紫箫。又夜深、明月南桥。伴年年、老屋阊门，带鸦黄柳短长条。",
      "宾主百年逆旅，算菟裘一席，占了渔樵。朱邸尊空，青门春去，霜花醉墨飘萧。倦魂待招。料锦鲸、犹恋回潮。过江人、漫感山丘，燕来还定巢。"
    ]
  },
  {
    "id": "adcfe4db4daafd0a23330bbdafd9b27b",
    "title": "八声甘州·和柳耆卿韵",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "殢春残，病酒近黄昏，东风冷于秋。正隔纱烟窈，飘镫雨急，相望红楼。堕絮飞花不了，好计一年休。江水知人意，迎泪西流。",
      "只有高台歌舞，恁半妆易试，急拍难收。觑雕梁如客，惊燕为谁留。涨回波、天涯尘满，怕未堪、重上木兰舟。帘前路，变青芜色，渐引闲愁。"
    ]
  },
  {
    "id": "adcfe4db4daafd0ace9b99c72fc72950",
    "title": "瑞龙吟·寓园饯春，伯韬和清真韵见贻，率酬一解其一",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "吴皋路。依旧翠槛交藤，露台临树。年年寒食东风，怨罗恨绮，消春甚处。倦吟伫。珍重劝归啼鸟，恋人堂户。天涯楚客能狂，对花对酒，低徊梦语。无限浮云心事，短裾羞倚，摇杨狂舞。归燕惯瞋空帘，人意非故。",
      "涂妆晕色，凭写伤高句。何曾见、云屏泪眼，香尘回步。镜里千红去。凭阑待理，黄昏断绪。重叠愁成缕。年事晚、沈沈镫花飘雨。夜长漏促，一筝尘絮。"
    ]
  },
  {
    "id": "adcfe4db4daafd0a6e59c9817bd23280",
    "title": "蓦山溪",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "轻帘四揭，得月前栊早。绕鬓聒饥蚊，小朦胧、园鸦催觉。淙檐一雨，萝桁卷絺衣。新酒盏，短镫檠，料理成秋笑。",
      "炎凉覆手，取次流光渺。不断故山心，被西风、年年吹老。飞鸿将梦，一夕上高楼。携玉笛，问金茎，此意无人晓。"
    ]
  },
  {
    "id": "adcfe4db4daafd0aee85a0c623a4e0cf",
    "title": "瑞龙吟·其二",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "市桥面。还是卧柳吹绵，去波明练。芳尘帘阁愔愔，黄昏细雨，游丝自转。漏催箭。容易曼歌消酒，旧襟须溅。乌衣也怯残寒，谢堂梦醒，春阴絮晚。抛尽芳华前事，过江人老，行云天远。鶗鴂未休衰兰，歧路零乱。",
      "蔫红病绿，今夕愁无岸。不辞到、西窗烛烬，南邻钟断。坐阅狂香卷。误人睡里，清歌渐散。欢绪东风懒。空付与、吴娘哀筝弹怨。后期最惜，横塘帆片。"
    ]
  },
  {
    "id": "adcfe4db4daafd0a7c8a7145831738cc",
    "title": "秋宵吟和白石自制曲",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "水窗虚，苣蜡皎。梦醒秋堂羁悄。还依枕、正雾雨冥迷，砌虫咽晓。理愁丝，似乱葆。倦客三年江表。消凝处，是荡晚荒波，际天衰草。",
      "瘦尽青山，未办得、一丘送老。病侵潘令，恨极江郎，揽镜鬓霜绕。天末凉风早。满目江湖，鸿雁信杳。怕高楼、细数流光，横竹吹彻怨未了。"
    ]
  },
  {
    "id": "adcfe4db4daafd0a381de5b9b51760be",
    "title": "小重山·戊申中秋作",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "翠湿篁阴小阁寒。酒消浑不耐，越罗单。水蘋风起烛枝残。惊禽去，捎响碧琅玕。",
      "投老卧云关。眼中尘事满，素心难。天涯作计理孤欢。无情月，三度病中看。"
    ]
  },
  {
    "id": "adcfe4db4daafd0a7aaa71a0ded80191",
    "title": "龙山会重九泛舟斟酌桥，有忆，和梦窗",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "一橹秋无罅。故苑荒烟，卧柳楼台亚。五湖帆未整，尘鬓影、窥向流花桥下。回阵侧新鸿，带林际、山眉翠冶。倦芳期、凉丛麝粟。",
      "飐风金洒。还忆对倚商歌，白眼青天，试五陵骄马。楚蓠摇落后，流恨满、邻笛西风残夜。京辇十年心，付杯底、沧波乱泻。醉漫舍、有约待、鸱夷车后挂。"
    ]
  },
  {
    "id": "adcfe4db4daafd0a090cccc644e474b0",
    "title": "月下笛·闻促织感赋",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "冷月墙阴，凄凄碎响，替秋言语。羁人听汝。咽愁丝、黯无绪。空阶都是伤心地，恁禁得、衰镫断雨。正宵砧四起，霜弦孤曳，宛转催曙。",
      "愁误。金笼住。伴落叶长门，枕函慵诉。回纹罢织，旧家零乱机杼。西风凉换人闲世，问憔悴、王孙几度。等闲是、变了潘郎发，梦寄谁去。"
    ]
  },
  {
    "id": "adcfe4db4daafd0aeac67fef218434e3",
    "title": "安公子",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "雨气昏园夜。夜声风叶行空榭。倦泼深杯，人不醉、数南谯更罢。见暗里、霜蟾影壁虚弦挂。偏背镫、卧起都无那。渐晓笳凄动，吹落琼瑰盈把。",
      "重叠鱼书迓。避人吟觑成凄诧。甲帐珠襦，前日事、苦东风衰谢。梦说与、当筵莫漫危弦卸。鸾镜尘、中有沧洲画。恁竹黄池冷，犹是夕阳未下。"
    ]
  },
  {
    "id": "adcfe4db4daafd0a540cf86e0bcbc60c",
    "title": "玉烛新叔问赠瑞香，谓即离骚九章之露申也。赋此报谢，叔问以为有美人怀服之思",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "铅霜和影扬。是碎剪春愁，蕊珠宫样。麝尘院落，东风外、旋展流苏成桁。钗梁未上，颗颗结、相思花网。端正看、分朵幽云，羞供少年新赏。",
      "含风漫整新妆，怕短梦蓬莱，故宫潜怅。众香敛避，开落事、试问孤根谁傍。葳蕤玉障。解睡彻、芳韶骀荡。休赚取、属酒春人，熏笼夜帐。"
    ]
  },
  {
    "id": "adcfe4db4daafd0a941a2b19e1557995",
    "title": "华胥引·重午感旧",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "新苔凝础，闲雀窥帏，澡兰旧节。画鼓声沈，燎炉焰短愁篆结。不信邻笛惊风，助晓吟凄咽。墙角双榴，褪红还上裙褶。",
      "梅雨江南，送离魂、怨流菰叶。楚云章句，沈沈秋心半箧。晼晚归帆何处，恨路长波阔。呵壁荒唐，酹觞清些谁答。"
    ]
  },
  {
    "id": "adcfe4db4daafd0a94c1ca1ad293a812",
    "title": "梦芙蓉南荡泛舟，用梦窗韵",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "帘花摇梦绮。引行云棹过，丽娃乡里。绀波无岸，秋在锦机外。冷霞熏客醉。西亭曾试香被。脆笛风前，呼秋人晚步，罗袜细尘起。",
      "卷尽吴魂网底。来去箫声，散落中洲佩。霸图重问，一笑闹红洗。远峰休扫翠。鸳鸯解妒眉意。料理浮家，寻鸱夷旧话，飘断五湖水。"
    ]
  },
  {
    "id": "adcfe4db4daafd0a4251e58e5355f3ec",
    "title": "高山流水七夕，用梦窗韵",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "绛河不动九微风。数秋期、轮遍纤葱。花外玉鹅笙，黄昏韵入初鸿。闲愁在、唾碧拈红。穿针伴，多少微云院落，画烛房栊。浸三星细转，滴滴露盘浓。",
      "机中。年年锦书恨，凭说与、翠水璇宫。容易误良宵，梦约几负香茸。笑雕陵、锦羽偏工。人天事，轻赚罗池倦客，酒醒清钟。下疏帘忆断，钗盒故情慵。"
    ]
  },
  {
    "id": "adcfe4db4daafd0af02891a4174e063b",
    "title": "采桑子",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "双蛾桂叶吴妆浅，香袖凭肩。水调初圆。绛蜡风消细细寒。",
      "月华人意分张后，雁语寥天。花梦空烟。风景何尝似去年。"
    ]
  },
  {
    "id": "adcfe4db4daafd0a1368c9148b6d8a7b",
    "title": "临江仙",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "唤笛渚风起，冷禽磔磔，髡柳髿髿。画桥外、斜阳艳入衰荷。经过。旧寻梦地，行云重、步屧生波。欢娱去，换乱萤窥席，荒水飘歌。",
      "婆娑。金盘翠醑，今夜无那愁何。便流连丛桂，旧月无多。由他。奈秦楼阻，书期误、怨发双蛾。终憔悴，为有人含睇，薜荔山河。"
    ]
  },
  {
    "id": "adcfe4db4daafd0a80e720804c909e6d",
    "title": "雪梅香",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "酒无力，凭舷独客背西风。为高楼怊怅，天边易发秋慵。收艇汀洲雨连夕，近桥帘幕水涵空。去程急、盼断书期，迤逦宾鸿。",
      "匆匆。引离绪、烛外行云，淡画吴峰。旧国年芳，换将乱叶衰红。涴地惊波古城曲，来年愁梦卧屏中。依前是、倦枕沉沉，魂断疏钟。"
    ]
  },
  {
    "id": "adcfe4db4daafd0aab35b5cae783e45f",
    "title": "彩云归",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "春阴日夜傍高楼。好风光、翠歇红收。惊梦回、凤烛恹恹地，惆怅事、唤作无由。尊前又、彩云新怨，唱吴天尽头。镇闲阻、谢堂欢语，旧燕空留。",
      "休休。江南恨地，问倾城、何事绸缪。一波去水，萍絮狼藉，未解西流。算别来、千歌万舞，泪眼翻湿兰舟。重经过，江草江花，一路新愁。"
    ]
  },
  {
    "id": "adcfe4db4daafd0ab4cff7d9eeae7dbf",
    "title": "雨霖铃·清明过何笛帆乘骝桥故居",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "昏鸦啼涩。近连桥、路暗雨如织。孤云一逝何处，门巷乱、苔花綦迹。薄暝流飙，旋起渐、尘动欹壁。甚燕燕、凄语东邻，此地无人解吹笛。",
      "天涯酒醒消魂极。但匆匆、酹地空尊泣。文章枉换羁旅，零落尽、茂陵残笔。夜壑孤吟，应省今朝、过了寒食。待剪纸、重与招魂，梦断枫林黑。"
    ]
  },
  {
    "id": "adcfe4db4daafd0a2e9cab4ea5b335a2",
    "title": "西河",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "歌哭地。残镫事影能记。劫灰咫尺上阑干，夜笳四起。草堂人去薜萝空，西山窥笑檐际。旧庭树，谁再倚。虚舟泛若无系。",
      "为君胥宇燕重来，退寒废垒。梦华一觉玉京秋，闲鸥空恋烟水。酒徒散尽醉后市。问黄垆、犹话邻里。愁绝斜阳身世。怕铜驼断陌、黄尘凄对，西北高楼浮云里。"
    ]
  },
  {
    "id": "adcfe4db4daafd0ad8514caf597b4f98",
    "title": "南乡子",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "素蜡烬无烟。风转高萤照屋椽。秋病无名如中酒，颓然。乱帙匡床伴独眠。",
      "梦醒雁南还。辽海书沈动隔年。毕竟新愁吹不到，鸥边。独自沧江上钓船。"
    ]
  },
  {
    "id": "adcfe4db4daafd0a36f09884e2097ad8",
    "title": "金缕曲",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "数点篱头雨。湿年光、如尘似梦，雁声将去。惨结秋阴朦胧月，隐印苔花夕步。更著袂、清寒如许。莫费乡园丛菊泪，伴孤云、老卧沧江暮，持此意，问鸥鹭。",
      "盈盈一水终无语。尽留连、沙昏石冷，旧盟谁主。试俯清漪窥衰鬓，犹带十年尘土。剩对立、鵁鶄媚妩。万事一身惟足懒，又支筇、数尽池东树。鸦阵起，为谁舞。"
    ]
  },
  {
    "id": "adcfe4db4daafd0ab359444f0d0f7336",
    "title": "踏莎行·狄文子客淮南，过江见访",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "腊雪欺梅，春灰沥酒。过江人落东风后。狂名消与短衣装，离心纷若长亭柳。",
      "燕馆霜繁，梁园月瘦。卅年景物供怀旧。白头费泪与江南，乱花歧路愁时候。"
    ]
  },
  {
    "id": "adcfe4db4daafd0a7e23f40391f23bab",
    "title": "三姝媚觚庵有邓尉探梅之约，词以速之",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "烧镫时节过。正江春多阴，缟空梅朵。暝踏苍烟，话旧踪能记，醉枫红卧。倦屧空山，游计屡、东风相左。料理诗痕，飘雨吴杯，照人醒坐。",
      "身世狂花愁簸。想素约闲鸥，自消尘涴。雪老波荒，剩笛边心事，细禽啼破。念别伤春，春已在、双崦单舸。莫遣空枝千绕，瑶台梦锁。"
    ]
  },
  {
    "id": "adcfe4db4daafd0af29ff18eee115c55",
    "title": "点绛唇",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "宛转炉灰，此中多少凄凉事。蜡盘红起。又滴黄昏泪。",
      "漏断杯空，那得相怜计。君知未。换红移翠。犹是东风地。"
    ]
  },
  {
    "id": "adcfe4db4daafd0a67df5c8cfb098223",
    "title": "阳春曲",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "去年愁，今年事，依旧望春凄绝。帘户好东风，黄昏近、燕子归傍画梁说。放镫时节。惊故国、堕梅如雪。才信粉坼红黏醉，醒中易成消歇。",
      "倦游宴东园、湔裙路。谁误约、书花写叶。而今歌尘绿遍，溅回波、卷泪双叠。新声但有暮鴂。更恼乱、玉龙吹彻。看门外、逝水漂花去，江南梦阔。"
    ]
  },
  {
    "id": "adcfe4db4daafd0a80e72080013d2b0e",
    "title": "雪梅香",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "雨无极，湿帆一一下江城。对空洲蘅杜，旋波翠幕冥冥。搀乱鸿音水楼笛，荡摇萤点市桥镫。憺兹夕、路渺仙乡，极眼将迎。",
      "伶俜。十年事，说向蛮笺，似梦疑酲。倦迹江南，庾郎自此愁生。酒盏秋谙病消息，烛花晨换客心情。还侵枕、万叶惊飙，空外商声。"
    ]
  },
  {
    "id": "adcfe4db4daafd0a3c9825e8d3f05b5d",
    "title": "祭天神送伯韬还武陵",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "望楚天长短黄昏雨。断行人、戍鼓声中啼雁苦。悲秋佩，委衰兰，梦醒吴镫语。背西风一卧，迢迢沧江暮。",
      "莫漫触、蛟龙怒。更凄绝、斜日新亭路。山河异，风景是，举目成今古。问何堪、沧桑危涕，兵火浮家，庾信生平，竟写江南赋。"
    ]
  },
  {
    "id": "adcfe4db4daafd0ae028a0a695a45af3",
    "title": "浪淘沙·慢辛亥岁不尽五日作",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "暝寒送、繁霜覆水，暗雨啼叶。檐铎敲愁乍急，帷镫颤影旋灭。剪不断、连环春绪叠。是当日、鸾带亲结，问故径、蘼芜梦何许，前尘竟抛撇。凄切。锦书寄远终辍。念玉几金床西风夜，缥缈胡雁咽。",
      "嗟揽断罗裾，宁信长别。恨肠寸折，明镜前、掇取中心如月。却刬连峰平于垤。黄尘拥、巨川顿竭。怒雷起、玄冬还夏雪。更千岁、倚杵天摧，厚地坼，深盟会与缠绵绝。"
    ]
  },
  {
    "id": "adcfe4db4daafd0a349aa6d0aea510bf",
    "title": "金缕曲·井上新桐植七年矣，周无觉抚之而叹曰，此手种前朝树也。斯语极可念，拈以发端",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "手种前朝树。带虚廊、斜阳一角，阅人无语。乞向西邻斤斧底，曾共箨龙赦取。看玉立、亭苕如许。今日离披银床畔，问孤根、肯傍龙门否。一叶叶，战风雨。",
      "蟪蛄三两啼相诉。说年来、红凄翠惨，好秋谁主。刬地霜芜连天白，栖凤长迷处所。算干净、犹馀吾土。眠坐清阴浑闲事，要岁寒、根干牢培护。盟此意，酹清醑。"
    ]
  },
  {
    "id": "adcfe4db4daafd0a4cf767162fa31440",
    "title": "国香·慢为曹君直题赵子固凌波图",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "一帧湘魂。正捐珰水阔，泛瑟烟昏。江皋几丛憔悴，留伴灵均。日暮通词何许，有婵媛、北渚孤颦。国香纵流落，未许东风，换土移根。",
      "经年亡国恨，料铜盘冷透，铅泪潸痕。故宫天远，鹅管从此无春。补作宣和残谱，尽消凝、老去王孙。不成被花恼，步入鸥波，满袜秋尘。"
    ]
  },
  {
    "id": "adcfe4db4daafd0a45a0dcb8df00b3f8",
    "title": "虞美人·晚秋病起，浮家石湖",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "经年未醒鸱夷梦。雁外荒波动。不须商略挂帆人。便与扁舟出世已无津。",
      "顽秋腰脚慵难理。久断伤高泪。故人书札堕西风。却道江山尘土我清空。"
    ]
  },
  {
    "id": "adcfe4db4daafd0a0f6411285baea39b",
    "title": "绮寮怨兵后海上遇歌者朱素云",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "乱柳香风吹店，酒帘河外青。傍水陌、细语残鹃，春阴底、唤上旗亭。中年哀丝怨竹，潜催换、鬓雪和梦惊。甚候烽、起灭江关，无人睇、故国尘暗生。",
      "怅怅病辞茂陵。铜仙去后，劫灰怕问昆明。气挟幽并，旧人是、米嘉荣，江南落花风景，且诉与、十年情。伤怀步兵。浇愁但愿醉，无泪倾。"
    ]
  },
  {
    "id": "adcfe4db4daafd0af0ae88e3e2e0518f",
    "title": "曲玉管·京口秋眺",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "野火黏堤，寒云啮垒，霜空竟日飞鸿响。客里登楼穷目，衰柳无行。尽回肠。冷眼论兵，愁心呷酒，无多景物供吟赏。最爱青山，也似北顾仓皇。寄奴乡。",
      "霸气消沈，剩呜咽、回潮东注，永嘉几许流人，惟馀叔宝神伤。感茫茫。又玉龙吹起，一片西风鳞甲，江山如此，几曲阑干，立尽斜阳。"
    ]
  },
  {
    "id": "adcfe4db4daafd0acfb212897da45392",
    "title": "洞仙歌·过玉泉山",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "残衫剩帻，悄不成游计。满马西风背城起。念沧江一卧，白发重来，浑未信、禾黍离离如此。",
      "玉楼天半影，非雾非烟，消尽西山旧眉翠。何必更繁霜，三两栖鸦，衰柳外、斜阳馀几。还肯为、愁人住些时，只呜咽昆池，石鳞荒水。"
    ]
  },
  {
    "id": "adcfe4db4daafd0aebd5c681699c3cbe",
    "title": "水龙吟·麦孺博挽词",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "峨如千尺崩松，破空雷雨飞无地。京华游侠，山林栖遁，斯人憔悴。一瞑随尘，九州来日，谅非吾事。正苍黄急劫，推枰撒手，浑不解，茫茫意。",
      "也识彭殇一例，怆前尘、飙轮弹指。长城并马，沧溟击楫，穷秋万里。归卧荒江，中宵破梦，惨春衰涕。更大招愁赋，湘魂纵返，甚人间世。"
    ]
  },
  {
    "id": "adcfe4db4daafd0ad331d9b1ad442685",
    "title": "六幺令·和况夔笙",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "碧纱烟语，恩怨无端的。分明宋墙东畔，帘箔几重隔。扶梦花镫宛转，不照伤心色。后期今夕。青天碧海，未道相思是无益。",
      "蜡苣灰犹有泪，惜别筵前滴。罗带诗本无题，出意机中织。千万秦筝素手，莫放危弦急。凤帷鸳席。能拚憔悴，知否金钗未堪擘。"
    ]
  },
  {
    "id": "adcfe4db4daafd0acb5137197fdc08d5",
    "title": "高阳台·花朝渝楼同蒿叟作",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "短陌飞丝，长波皱曲，市帘江柳争青。中酒年光，买春犹是旗亭。彩幡长记花生日，甚绿窗、儿女心情。尽安排、画桁吴缣，钿阁秦筝。",
      "白头未要相料理，要哀吟狂醉，消遣馀生。无主东风，博劳怨不成声。朦胧几簇东阑雪，算今年、又看清明。怕相逢、社燕归来，还诉飘零。"
    ]
  },
  {
    "id": "adcfe4db4daafd0ae00f47a589eef2bc",
    "title": "夜飞鹊乙卯中秋",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "金波暧斜汉，流照屏山。桦烛冷散青烟。珠帘欲上美人去，谁家今夜今年。当窗乱云雾，恣霓裳狂舞，换谱钧天。乘风汗漫，问琼楼、何似人闲。",
      "多事桂宫仙斧，七宝尚凌虚，装缀婵娟。阑外秋香泣露，移盘清泪，消尽金仙。广寒殿阙，怕常娥、不许流连。共孤光谁与，不成把盏，北望凄然。"
    ]
  },
  {
    "id": "adcfe4db4daafd0ab43a488f8f508ac1",
    "title": "霜花腴九日哈氏园",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "异乡异客，问几人、尊前忘了飘零。鸿响天寥，菊迟秋倦，池台乱倚霜晴。坐无老兵。负旧狂、休泣新亭。镇填胸、块垒须浇，酽愁不与酒波平。",
      "多难万方一概，便知非吾土，已忍伶俜。金谷吟商，玉山扶醉，消磨半日浮生。画阑更凭。莽乱烟、残照无情。要明年、健把茱萸，晚香寻旧盟。"
    ]
  },
  {
    "id": "adcfe4db4daafd0acfcf5b63520a0ddd",
    "title": "醉翁操·劳玉初避地劳山，赋此寄怀",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "嶕峣。单椒。诛茅。托而逃。谁招。千年故丘还其巢。白头心事飘萧。歌且谣。把臂旧渔樵。",
      "说此中几人我曹。令威去后，无梦归辽。幼安涕泪，消与白衣皂帽。山有木而风号。海有涯而波滔。思君无暮朝。心同媒何劳。斗柄带招摇。望京楼望天泬寥。"
    ]
  },
  {
    "id": "adcfe4db4daafd0a464a7b091b66cfcd",
    "title": "千秋岁·效连咏体，夔笙得前拍，予继声",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "玉宇琼楼，绿尊翠杓。不分伤春蹙眉萼。花辞故枝忍烂漫，萍黏坠絮仍飘泊。宝奁金，锦衾铁，总成错。",
      "昨夜梦沈情事各。今夜梦回思量著。那惜行云楚台约。当初莫愁愁似海，而今瘦沈腰如削。四条弦，五纹绣，浑闲却。"
    ]
  },
  {
    "id": "adcfe4db4daafd0a59331f78aa698493",
    "title": "戚氏·丁巳沪上元夕",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "月明中。人间无主是东风。火合银花，倚交琪树，锦成丛。",
      "珑璁。好帘栊。歌莺舞燕惜匆匆。沧江倦客吟晚，际此三五几心同。",
      "市暖蛾闹，林暄鸦起，茜霞倒影仙蓬。算金钱换得，流水宵短，扑地春空。",
      "回首帝里游悰。鳌驾凤吹，迤逦趁青骢。瑶台路、翠娇红妩，管叠丝重。",
      "万芙蓉。绀蕊镜里衣香，尺咫步绮西东。岁华转烛，悄拍阑干，把盏北望朦胧。",
      "未是闲情绪，催霓唱彻，作弄春工。问取孀娥见否，便临花、对酒恁忡忡。",
      "年时笑语传柑，醉沾镐宴，一饷华胥梦。费念奴、憔悴清歌送。",
      "终古恨、萦损渠侬。剩夜窗、寸蜡衰红。念芳节、袖湿泪龙钟。",
      "甚春寒重，蕃街画鼓，曼衍鱼龙。"
    ]
  },
  {
    "id": "adcfe4db4daafd0a7a8f56298a182a54",
    "title": "新雁过妆楼和梦坡",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "网户昏黄，飘镫近、盈盈蘸甲觞光。曼声不起，尘麝暗簌空梁。莫倚蛾眉怜短鬓，未秋镜影已先霜。少年场。奈何唤彻，沈恨周郎。",
      "天风无端应拍，便暮云驻得，肯驻斜阳。望京旧梦，沈醉不换悲凉。筝心更移更促，怕零落、十三金雁行。沧江晚，费个侬分付，今夕回肠。"
    ]
  },
  {
    "id": "adcfe4db4daafd0ac478f3d669c84df7",
    "title": "洞仙歌",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "推枕秋怀断。乍梦阑徙倚，初寒池馆。绕空廊露叶，远楼风雁。冥冥月气镫辉乱。问几度、安排平圃宴。闲箫管。甚叠遍霓裳，翻恨新生懒。辗转。",
      "酹愁酒醒，殢睡香消，易感难拚，漫与短发飘箫，冷却故园心眼。良天好夜终须见。要舞袖、联翩花底换。回醉眄。向当筵、击筑哀歌未辞晚。忍坐看。看点拍、江南怨。奈碧云无信，旧丛霜老谁家苑。"
    ]
  },
  {
    "id": "adcfe4db4daafd0ad34d93701cee57ff",
    "title": "摸鱼子马鞍山访龙洲道人墓，山在昆山县西北隅",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "占城阴、颓云一角，有人持恨终古。书生满眼神州泪，凄断海东烟雾。坟上土。怕有酒能浇，踏遍桥南路。英游迟汝。向笙鹤遥空，不逢骞广，心事更谁诉。",
      "天难问，身世儒冠误否。凭渠笔力牛弩。铜琶无分中兴乐，消受此生栖旅。凭吊处。剩破帽疲驴，怅望千秋去。啼鹃最苦。要无主青山，有灵词客，来听断肠语。"
    ]
  },
  {
    "id": "adcfe4db4daafd0a4210522a9c9f2aab",
    "title": "好事近·灵隐夜归蒋氏湖庄作",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "湖气郁衣巾，步入宝坊林月。耐得山亭泉冷，信肝肠如雪。",
      "出山十里蟪蛄声，闻根甚时歇。据槁安心随地，又南邻钟发。"
    ]
  },
  {
    "id": "adcfe4db4daafd0a6e2969e7de0d1305",
    "title": "紫萸香慢·焦山九日同病山、仁先、愔仲",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "避尘尘、重阳杯斝，山灵肯惜吾曹。是悲秋扶病，办腰脚、一登高。送尽西风鸿阵，又天边霜信，骤薄青袍。剩松寥片石，乞与客题糕。问块垒、可能酒消。无聊。",
      "且话南朝。风落帽、手持螯。怕黄花冷觑，高城急雨，著意明朝。眼前插萸人瘦，尽流恨、去来潮。倚樵柯、上皇山路，暮云低尽，玄鹤不许人招。霜鬓自搔。"
    ]
  },
  {
    "id": "adcfe4db4daafd0a1368c914b4dd5d81",
    "title": "临江仙",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "门柳低垂墙杏簇，临津珠箔人家。东风历历十年赊。谁将新社燕，衔送故枝花。",
      "上枕愁心无倚著，窥帷楼月西斜。细香飘梦泊天涯。天涯何处所，镫外绿窗纱。"
    ]
  },
  {
    "id": "adcfe4db4daafd0abb96e1620df85eb2",
    "title": "六幺令·清明龙华寺薄游",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "纸鸢风过，扶路饧箫热。江桥酒旗青处，草色裙腰接。扑水红英万点，过眼芳菲节。数声新鴂。秋千索外，唤起春人试罗屧。",
      "不信玄都梦里，历尽华发劫。百尺无主香台，断续残钟咽。鸡酒招魂几许，钱纸灰成蝶。照人啼靥。端端正正，却是桃花旧时月。"
    ]
  },
  {
    "id": "adcfe4db4daafd0ac478f3d61fd88064",
    "title": "洞仙歌",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "年年明月，照高楼无恙。只是清宵易惆怅。算姮娥识我，不为闲愁，飞动意、把盏凄然北向。",
      "酒醒乌鹊起，一碧云罗，遥指虚无断征鞅。知道有前期，对影闻声，甚邈隔、万重山样。须信是、琼楼不胜寒，犹自有愁人，白头吟望。"
    ]
  },
  {
    "id": "adcfe4db4daafd0a7e102633ac8f18bd",
    "title": "丹凤吟",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "坐拥连床缃缥，带草春窗，英光深烛。真珠船到，开卷蠹尘轻簌。",
      "元和蜕取，义熙题遍，尽有书城，能消陵谷。过眼云烟漫省，唤起词仙，一笑来伴幽独。",
      "按谱笛中世换，旧蘋断碧凄剩馥。蔓草王风感，甚芳椒疏雨，清事能续。",
      "吟边今古，一抹弁峰寒绿。送尽飞鸿，三径晚、憺凭阑心目。",
      "古芸隐处，珍重文字福。"
    ]
  },
  {
    "id": "adcfe4db4daafd0a939aaa579183a8f0",
    "title": "金缕曲·寿闰生弟六十",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "无怪吾衰矣。算阿连、左弧悬到，齐头甲子。湖海平生轻离合，颇负夜寒姜被。溯别恨、峡流牂水。犹有沧江容一卧，便安排、风雨连床计。秋色在，雁行里。",
      "篆盘婆律香云起。待商量、归心与问，闻思大士。咫尺苕山家何许，茅屋石田而已。且生事、醉乡料理。四海子由真键者，几沧桑、自笑难兄弟。吾意托，小山桂。"
    ]
  },
  {
    "id": "adcfe4db4daafd0a86b91202e1876f56",
    "title": "虞美人",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "黄昏笛里梅风起。蔓草罗裙地。满阑红萼总宜簪。不道尊前消减去年心。",
      "何郎词笔垂垂老。坐被花成恼。月寒江路唤真真。一缕清愁犹著故枝春。"
    ]
  },
  {
    "id": "adcfe4db4daafd0ad8d20b11961fddff",
    "title": "摸鱼子龙华看桃花",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "懒能探、劫馀芳信，年年闲了游骑。祗林依旧霞千树，娇入上春罗绮。红十里。还一掩一层，淡沱烟光里。东风旋起。悄不似仙源，将家小住，便作避秦计。",
      "玄都梦，消与金门游戏。梦回惆怅何世。华鬘天也无香色，说甚道场兴废。空徙倚。怕轻薄芳姿，未省伤春意。刘郎倦矣。任题遍花笺，都无好语，剩溅感时泪。"
    ]
  },
  {
    "id": "adcfe4db4daafd0a272c9a4390c405ac",
    "title": "鹧鸪天·越日重游，遂访石芝居士",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "百队行春迤逦车。千林步绮浅深霞。阴晴并日如中酒，哀乐临年各为花。",
      "花梦短，酒悲赊。甘抛有尽送无涯。道人不对东风笑，扫地焚香自作家。"
    ]
  },
  {
    "id": "adcfe4db4daafd0ab85876dea2bf7324",
    "title": "水龙吟·沈寐叟挽词",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "十年轻命危阑，望京遂瞑登楼眼。虞渊急景，伶俜已忍，须臾盍缓。沈陆繁忧，排阊旧梦，一朝悽断。痛招魂无些，宣哀有诏，经天泪，中宵泫。",
      "垂死中兴不见。掩山丘、风回云偃。浯溪撰颂，茂陵求稿，湛冥何限。我独悲歌，紫霞一去，凄凉九辩。剩大荒酹取，人天孤愤，觅灵均伴。"
    ]
  },
  {
    "id": "adcfe4db4daafd0a4fb4342b4ce7eddc",
    "title": "鹧鸪天·龙凤兜展彦称弟墓",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "纸蝶风旋土一堆。无多老泪著寒灰。残鹃锦树啼还咽，小雁炉峰梦不回。",
      "身后事，眼前来。青山须办骨同埋。便能世世为兄弟，知否人间更可哀。"
    ]
  },
  {
    "id": "adcfe4db4daafd0a5d91f82b84eb61d4",
    "title": "惜黄花慢·仁先以旧京移菊，经岁作花，倚声徵和",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "楚客情芳。镇梦馀避得，酹月春觞。闭门成世，悄偎鬓白，托根耐晚，羞染蜂黄。抱花愁问伶俜蝶，旧篱畔、堪此凄凉。念帝乡。荐秋俊赏，飘换繁霜。",
      "十年卧隔沧江。溅露英数点，老泪柴桑。后期孤许，楚筠晚节，前尘半落，燕麦斜阳。瘦姿不敢伤迟暮，为珍重、帘底秋妆。最断肠。夜衾万感幽香。"
    ]
  },
  {
    "id": "adcfe4db4daafd0a51c9ce1d1cfa2dc7",
    "title": "薄幸",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "后堂芳树。逗一霎、黄昏意绪。未惯得、春魂无检，轻绕河桥风絮。甚卧枝、花发东园，春根重上相思句。便彩箑翻歌，金尊颠酒，催合邻箫新谱。",
      "也自解、连环误。浑不耐、绿窗鹦语。几曾知门外，飘红无地，等闲却倩游丝驻。不关风雨。但恹恹、泪眼天涯，望断无寻处。危阑遍倚，心结行云成缕。"
    ]
  },
  {
    "id": "adcfe4db4daafd0a6ac2003609d2aaaf",
    "title": "清平乐·何诗孙为梅兰芳北归画卷徵题",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "残春倦眼。容易花前换。萼绿华来芳晼晚。消得闲情诗卷。",
      "天风一串珠喉。江山为祓清愁。家世羽衣法曲，不成凝碧池头。"
    ]
  },
  {
    "id": "adcfe4db4daafd0ad602382000266f32",
    "title": "高阳台·过苍虬湖舍",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "吹剑驱愁，挥杯劝影，湖上重与温存。一弄荒波，客来犹道闲身。隔年缥缈钧天梦，傍清钟、忍断知闻。袖香熏，携向虚堂，还熨诗痕。",
      "遮门不是闲烟水，洗秋心最苦，更托鹃春。小阁通明，夜深孤月寻人。褰裳手把芙蓉朵，问目成、可记灵均。便从君，把臂黄华，相守孤根。"
    ]
  },
  {
    "id": "adcfe4db4daafd0a17aaf087dfa7dfbf",
    "title": "浣溪沙·和病山、蕙风即席之作",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "解道伤心是小颦。分明怨恨曲中论。世间原有蕊珠人。",
      "妙舞折腰翻地锦，清吭飘泪簌梁尘。满衣犹是故山云。"
    ]
  },
  {
    "id": "adcfe4db4daafd0a17aaf087b68c9070",
    "title": "浣溪沙·和病山、蕙风即席之作",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "未必天花及我身。占人怀抱是歌颦。红毹翠幕一逡巡。",
      "翻劫枯禅参圣解，哀时闲泪赚词人。不关梦里楚台云。"
    ]
  },
  {
    "id": "adcfe4db4daafd0af2240d82fc3c3536",
    "title": "临江仙·此辛酉岁暮同寐叟作，叟目为调高意远者也。稿佚不复省，慈护世讲检叟遗箧得之",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "留与眼前资痛饮，不须遣尽闲愁。徘徊明月在高楼。挥觞疑有待，吹笛未宜休。",
      "人事音书寥寂久，梦来跃马神州。中宵揽涕不能收。有情歌小海，无女睇高丘。"
    ]
  },
  {
    "id": "adcfe4db4daafd0a4e85eda1314c4677",
    "title": "烛影摇红·乙丑元日和闰枝",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "野哭千家，闭门不恨春光浅。年时仙仗簇朝正，瞻座香飘殿。投老沧江卧晚。怕安排、黏鸡画燕。尽情镫火，多事屠苏，今朝心眼。",
      "留命何年，饰巾那计流光换。梦魂犹自点朝班，谁道长安远。再拜鹃声咽断。倚危阑、飘风鬓短。为谁消息，爆竹东邻，青幡孤颤。"
    ]
  },
  {
    "id": "adcfe4db4daafd0aa138d093021870dd",
    "title": "小重山·苍虬示红豆诗，愧不能和，拈此报之",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "南国春芳又一时。背人开玉合，意凄其。枉抛红泪惜前期。愁根蒂，惟有锦鹦知。",
      "无力护琼枝。东风休再种，有情痴。年来心事在江蓠。浑不称，头白赋相思。"
    ]
  },
  {
    "id": "adcfe4db4daafd0affcffe3465c4fa24",
    "title": "鹧鸪天·广元裕之宫体八首其一",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "生小仙娥不自妍。璧台金层误婵娟。几曾宛转酬千琲，已忍伶俜过十年。",
      "虬箭水，鹊炉烟。无端芳会散金钱。帘栊早是愁时候，争遣新寒到外边。"
    ]
  },
  {
    "id": "adcfe4db4daafd0ace09d52cddcd01da",
    "title": "鹧鸪天·其二",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "金斗馀薰向夕凉。扑帘真见倒飞霜。窃香凤子纷成队，撼局猧儿太作狂。",
      "三叹息，百思量。回肠断尽也寻常。镜前新学抛家髻，犹被狂花妒浅妆。"
    ]
  },
  {
    "id": "adcfe4db4daafd0ace09d52cced7f36e",
    "title": "鹧鸪天·其二",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "微步尘波避洛神。玉颜团扇与温存。牵牛夜殿怜私语，骑马宫门拜主恩。",
      "翻覆雨，合离云。经年才雪旧啼痕。清狂一往宁无悔，却绣长幡礼世尊。"
    ]
  },
  {
    "id": "adcfe4db4daafd0ace09d52c4666fafc",
    "title": "鹧鸪天·其二",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "罢转歌喉道胜常。多生争忍不疏狂。直饶在发为芗泽，未愿将身作枕囊。",
      "蟾啮锁，鹊横梁。东家著意在王昌。情知薄幸青楼梦，且坐佳人锦瑟旁。"
    ]
  },
  {
    "id": "adcfe4db4daafd0ace09d52c94c1da76",
    "title": "鹧鸪天·其二",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "闻道婵媛北渚游。东风连苑冷于秋。无多装缀花宫体，禁断排当鞠部头。",
      "欢易散，梦难留。女床鸾树向人愁。红蚕憔悴同功茧，缫尽春丝未放休。"
    ]
  },
  {
    "id": "adcfe4db4daafd0ace09d52cadaedf86",
    "title": "鹧鸪天·其二",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "临镜朦胧懒卸钗。无聊啼笑枉多才。探看青鸟沈欢讯，横卧乌龙本妒媒。",
      "笙字错，锦梭回。肯将心力事妆台。不知下九还初七，且叠红笺寄恨来。"
    ]
  },
  {
    "id": "adcfe4db4daafd0ace09d52cc8f0a159",
    "title": "鹧鸪天·其二",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "未必芳期未有期。等闲蜂蝶剧娇痴。侧商小令翻新水，卷地狂香发故枝。",
      "风雨里，苦禁持。有人低唱比红儿。才知满树金铃系，未省秋人落叶悲。"
    ]
  },
  {
    "id": "adcfe4db4daafd0ace09d52c135008d6",
    "title": "鹧鸪天·其二",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "历劫相思信不磨。亲将双带绾香罗。未灰蜡苣拚成泪，垂绝鹍弦忍罢歌。",
      "休踯躅，已蹉跎。珊鞭拗折负恩多。人间会有相逢事，奈此青春怅望何。"
    ]
  },
  {
    "id": "adcfe4db4daafd0ac1029e34db9feab9",
    "title": "小重山·晚过黄渡",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "过客能言隔岁兵。连村遮戍垒，断人行。飞轮冲暝试春程。回风起，犹带战尘腥。",
      "日落野烟生。荒萤三四点，淡于星。叫群创雁不成声。无人管，收汝泪纵横。"
    ]
  },
  {
    "id": "adcfe4db4daafd0a8852226176359d8e",
    "title": "望江南杂题我朝诸名家词集后",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "湘真老，断代殿朱明。不信明珠生海峤，江南哀怨总难平。",
      "愁绝庾兰成。"
    ]
  },
  {
    "id": "adcfe4db4daafd0a8852226114f219e9",
    "title": "望江南杂题我朝诸名家词集后",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "苍梧恨，竹泪已平沈。万古湘灵闻乐地，云山韶濩入悽音。",
      "字字楚骚心。"
    ]
  },
  {
    "id": "adcfe4db4daafd0a88522261e0a72d06",
    "title": "望江南杂题我朝诸名家词集后",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "争一字，鹅鸭恼春江。脱手居然新乐府，曲中亦自有齐梁。",
      "不忍薄三唐。"
    ]
  },
  {
    "id": "adcfe4db4daafd0a88522261d5206c5c",
    "title": "望江南杂题我朝诸名家词集后",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "云海约，明镜已秋霜。但愿生还吴季子，何曾形秽汉田郎。",
      "归老有纑塘。"
    ]
  },
  {
    "id": "adcfe4db4daafd0a88522261db1bc1cb",
    "title": "望江南杂题我朝诸名家词集后",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "迦陵韵，哀乐过人多。跋扈颇参青兕气，清扬恰称紫云歌。",
      "不管秀师诃。"
    ]
  },
  {
    "id": "adcfe4db4daafd0a88522261ed3be01d",
    "title": "望江南杂题我朝诸名家词集后",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "江湖老，载酒一年年。体素微妨耽绮语，贪多宁独是诗篇。",
      "宗派浙河先。"
    ]
  },
  {
    "id": "adcfe4db4daafd0a88522261dd3ddc4a",
    "title": "望江南杂题我朝诸名家词集后",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "兰锜贵，肯作称家儿。解道红罗亭上语，人间宁独小山词。",
      "冷暖自家知。"
    ]
  },
  {
    "id": "adcfe4db4daafd0a88522261f1260d04",
    "title": "望江南杂题我朝诸名家词集后",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "消魂极，绝代阮亭诗。见说绿杨城郭畔，游人齐唱冶春词。",
      "把笔尽凄迷。"
    ]
  },
  {
    "id": "adcfe4db4daafd0a88522261b2e2c876",
    "title": "望江南杂题我朝诸名家词集后",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "留客住，绝调鹧鸪篇。脱尽词流芗泽习，相高秋气对南山。",
      "骎度衍波前。"
    ]
  },
  {
    "id": "adcfe4db4daafd0a88522261b5d26717",
    "title": "望江南杂题我朝诸名家词集后",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "长水畔，二隐比龟溪。不分诗名叨一馔，居然词派有连枝。",
      "人道好埙篪。"
    ]
  },
  {
    "id": "adcfe4db4daafd0a885222612dcfaa03",
    "title": "望江南杂题我朝诸名家词集后",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "南湖隐，心折小长芦。拈出空中传恨语，不知探得颔珠无。",
      "神悟亦区区。"
    ]
  },
  {
    "id": "adcfe4db4daafd0a88522261679022a7",
    "title": "望江南杂题我朝诸名家词集后",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "回澜力，标举选家能。自是词源疏凿手，横流一别见淄渑。",
      "异议四农生。"
    ]
  },
  {
    "id": "adcfe4db4daafd0a88522261783212f6",
    "title": "望江南杂题我朝诸名家词集后",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "金针度，词辨止庵精。截断众流穷正变，一镫乐苑此长明。",
      "推演四家评。"
    ]
  },
  {
    "id": "adcfe4db4daafd0a8852226153950e45",
    "title": "望江南杂题我朝诸名家词集后",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "舟如叶，著岸是君恩。一梦金梁馀旧月，千年玉笥有归云。",
      "片席蜕岩分。"
    ]
  },
  {
    "id": "adcfe4db4daafd0a88522261b5cc60c9",
    "title": "望江南杂题我朝诸名家词集后",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "无益事，能遣有涯生。自是伤心成结习，不辞累德为闲情。",
      "兹意了生平。"
    ]
  },
  {
    "id": "adcfe4db4daafd0a8852226172cbdc6e",
    "title": "望江南杂题我朝诸名家词集后",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "娱亲暇，馀事作词人。廿载柯家山下客，空斋画扇亦前因。",
      "成就苦吟身。"
    ]
  },
  {
    "id": "adcfe4db4daafd0a88522261dc44f636",
    "title": "望江南杂题我朝诸名家词集后",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "秋醒意，抱碧契灵襟。生长茝兰工杂佩，较量台鼎让清吟。",
      "欣戚导源深。"
    ]
  },
  {
    "id": "adcfe4db4daafd0a8852226150728c4d",
    "title": "望江南杂题我朝诸名家词集后",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "甄诗格，凌沈几家参。若举经儒长短句，岿然高馆忆江南。绰有雅音涵。",
      "皋文说，沆瀣得庄谭。感遇霜飞怜镜子，会心衣润费炉烟。妙不著言诠。"
    ]
  },
  {
    "id": "adcfe4db4daafd0a88522261de87334e",
    "title": "望江南杂题我朝诸名家词集后",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "穷途恨，斫地放歌哀。几许伤春忧国泪，声家天挺杜陵才。",
      "辛苦贼中来。"
    ]
  },
  {
    "id": "adcfe4db4daafd0a885222611f311261",
    "title": "望江南杂题我朝诸名家词集后",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "香一瓣，长为半塘翁。得象每兼花外永，起孱差较茗柯雄。",
      "岭表此宗风。"
    ]
  },
  {
    "id": "adcfe4db4daafd0a885222616e92819d",
    "title": "望江南杂题我朝诸名家词集后",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "招隐处，大鹤洞天开。避客过江成旅逸，哀时无地费仙才。",
      "天放一闲来。"
    ]
  },
  {
    "id": "adcfe4db4daafd0a885222615cd9b25f",
    "title": "望江南杂题我朝诸名家词集后",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "闲金粉，曹郐不成邦。拔戟异军成特起，非关词派有西江。",
      "兀傲故难双。"
    ]
  },
  {
    "id": "adcfe4db4daafd0a88522261f1603d6c",
    "title": "望江南杂题我朝诸名家词集后",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "双飞翼，悔杀到瀛洲。词是易安人道韫，可堪伤逝又工愁。",
      "肠断塞垣秋。"
    ]
  },
  {
    "id": "adcfe4db4daafd0a88522261816c3f56",
    "title": "望江南杂题我朝诸名家词集后",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "雕虫手，千古亦才难。新拜海南为上将，试要临桂角中原。",
      "来者孰登坛。"
    ]
  },
  {
    "id": "adcfe4db4daafd0a85c7b8fd98c7d950",
    "title": "齐天乐·乙丑九日，庸庵招集江楼",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "年年消受新亭泪，江山太无才思。戍火空村，军笳坏堞，多难登临何地。霜飙四起。带惊雁声声，半含兵气。老惯悲秋，一尊相属总无味。",
      "登楼谁分信美。未归湖海客，离合能几。明日黄花，清晨白发，飘渺苍波人事。茱萸旧赐。望西北浮云，梦迷醒醉。并影危阑，不辞轻命倚。"
    ]
  },
  {
    "id": "adcfe4db4daafd0add9c801680112d25",
    "title": "望江南意有未尽，再缀二章，红友之律，顺卿之韵，皆足称词苑功臣，新会陈述叔、临桂况夔笙并世两雄，无与抗手也其二十四",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "谈声律，词笔此权舆。翻谱竹枝归刌度，重雕菉斐费爬梳。",
      "持配紫霞无。"
    ]
  },
  {
    "id": "adcfe4db4daafd0a9499422844aaeee3",
    "title": "高阳台·除夕闰生宅守岁",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "药裹关心，梅枝熨眼，年光催换天涯。彩胜迷离，忘情红入镫花。常时风雨联床地，付冷吟、闲醉消他。更休提，束带鸣鸡，列炬飞鸦。",
      "惊心七十明朝是，甚两头老屋，旧约长赊。醉倚屠苏，宁知肝肺槎枒。干戈满目悲生事，对阿连、休话无家。却因依，北斗阑干，凝望京华。"
    ]
  },
  {
    "id": "adcfe4db4daafd0ac1ca8af55f598be5",
    "title": "一丛花·雨过废园，见杏花",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "云阴如墨罨颓垣。匀注锦成斑。谁言窈窕宜宫体，梦不到、飘麝阑干。消息雨声，无人报与，各自度春寒。",
      "背飞双燕著花端，欲语会人难。芳春似客垂垂老，断无分、回汝頩颜。怊怅坏妆，消磨闲醉，应胜醒时看。"
    ]
  },
  {
    "id": "adcfe4db4daafd0aa690d5e4996948e1",
    "title": "定风波·丙寅九日",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "过眼黄花七十场。无诗负汝只倾觞。老去悲秋成定分。才信。便无风雨也凄凉。",
      "已自上楼筋力减。多感。雁音兵气极沧江。摇落万方同一概。谁在。阑干闲处恋斜阳。"
    ]
  },
  {
    "id": "adcfe4db4daafd0aa9811a14b398f951",
    "title": "鹧鸪天·简苏堪，时将营寿藏，丐其书碑，碑曰彊村词人之墓",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "敢学邠乡画古图。却师表圣构元庐。头皮留在还看镜，心力抛残但覆瓿。",
      "蝼蚁饱，马牛呼。姓名官职总区区。丰碑几许征西字，消得先生点笔无。"
    ]
  },
  {
    "id": "adcfe4db4daafd0aedfb6c724ec86a7b",
    "title": "隔浦莲近非园盆荷秋放一花，感赋",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "鸳鸯凉梦过了。秋被西亭窈。罢舞霓裳队，明年约红情绕。霞艳妆避晓。湘娥笑。倩影凌波小。",
      "为花恼。西风嫁晚，房空心苦颠倒。闲鸥冷觑，分共涉江人老。尘镜攲盘剩自照。凄调。双蕖流怨多少。"
    ]
  },
  {
    "id": "adcfe4db4daafd0aed0c56ec90129fae",
    "title": "瑞鹤仙",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "雨怀凄不断。又西风、飘送离行江雁。衰镫耿虚馆。",
      "正慵抛书帙，病疏醪盏。孤悰易倦。忖相思、春灰宛转。",
      "料沈鳞不寄，芳音怨入，最高楼畔。",
      "须念。带围宽窄，篝被寒温，镜颦深浅。无人看管。谁料理，梦云乱。",
      "怕罗帷烛背，玉钗敲著，不省天涯泪眼。算青骢、便有来时，岁华渐晚。"
    ]
  },
  {
    "id": "adcfe4db4daafd0ab1f6e8c8fd77ab37",
    "title": "六丑·吴门听枫园僦舍，十年来三易主人矣。戊辰闰春偶过其地，海棠一树，摧抑可怜，凄对成咏",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "料芳姿记省，护烛底、轻阴池阁。夜深照妆，妆成春妒却。铅黛零落。梦绕秋千地，卧枝红妩，晕锦围成幄。娇多叵耐金铃索。泪点冰绡，颜酡羽爵，十年旧香依约。甚偎阑一饷，情绪还恶。银屏珠箔。",
      "奈孤根误托。海燕移家惯，无驻泊。绿章负了前诺。有幽单万感，阿环能觉。相思断、锦城天角。才知道、薄幸东风，不管等闲哀乐。斜阳瘦、犹恋红萼。怕缭墙、乱水飘花去，无人念著。"
    ]
  },
  {
    "id": "adcfe4db4daafd0a984d45f804ffab42",
    "title": "丹凤吟寄怀陈述叔岭南",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "俊赏霜花腴谱，韵起孤弦，秋蓬书客。兰荃盈抱，宜称赋情南国。",
      "歌成鬓改，老怀慵问，度厄莺花，招人萝薜。自著闲身句里，未忍伤春，春去留泪沾臆。",
      "却遣天涯怅望，暮云顿合无尽碧。袖底瑶华满，晦鸡鸣风雨，心素能惜。",
      "沧洲期在，落月照梁颜色。蔓草王风，身世感、共低垂头白。",
      "几时把臂，迎梦江路识。"
    ]
  },
  {
    "id": "adcfe4db4daafd0a78003f03924dc931",
    "title": "宴山亭",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "倾国春姿，金屋弄妆，照靥娇霞添妩。朱帔翠璎，蘸笔天香，弹压洛阳新谱。换劫燕脂，尚皴染、瑶台风露。分付。伴流落胡沙，杏花词句。",
      "曾是端冕群芳，又玉案宫绡，尽情抬举。衔花鹿去，挂榜人来，依稀朵云萦护。几阕清平，应未称、倚声家数。愁伫。红萼久、无人为主。"
    ]
  },
  {
    "id": "adcfe4db4daafd0ad43996bc9c901270",
    "title": "好事近·赋朱庵台桂，桂为明季一老尼手植，枝柯四周蟉结，累八九层，如浮屠状，庵在秀州南堰",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "遗世广寒仙，香界别开蟾户。一例恒沙劫换，比月盘松古。",
      "色身不碍被黄絁，糁地碎天布。遮莫穷檐薪尽，供箨龙斤斧。"
    ]
  },
  {
    "id": "adcfe4db4daafd0a6df9bf4a0493b8ca",
    "title": "鬲溪梅令己巳元日赋，示诘禅",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "换年箫鼓沸邻东。故情空。镜里凋颜，不媚烛花红。思悲今已翁。",
      "闲门芳信比人慵。问东风。留命伤春，深浅酒杯中。去年同不同。"
    ]
  },
  {
    "id": "adcfe4db4daafd0a03acb7859b9de6ce",
    "title": "花犯·巢园樱花，周海泉索赋",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "亸轻阴，娥娥怨粉，东风殢沈醉。万姝娇睇。浑未谱群芳，催赋多丽。倚天照海摇花气。仙云临镜起。",
      "问岛客、移根何许，阑干心万里。南飞寄栖一枝安，藏春处最好，玉窗闲地。香梦稳，浑不羡、绛都芳事。愁心托、晚莺细语，遮莫到、东邻妍睐里。要障取、十围宫锦，金铃从料理。"
    ]
  },
  {
    "id": "adcfe4db4daafd0adb8a915ea430db9e",
    "title": "过秦楼",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "雨澈蝉音，叶温禽梦，竟日水窗吟断。题门字少，坐佛斋空，著意玩他炉篆。多事料理闲身，期客绳床，憎人腰扇。要披襟独往，栖心闲地，自饶疏散。",
      "休再说、赐葛含风，倾杯承露，梦绕翠寒亭畔。流尘巷色，飘鼓街声，不称曳筇心眼。楼望帘栊未灯，连海元云，云涯人远。坐清宵不去，禁惯单衣露点。"
    ]
  },
  {
    "id": "adcfe4db4daafd0a9ec0011c06032561",
    "title": "木兰花慢·感春，和苍虬",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "问东阑瘦雪，尚消得，几清明。是拆绣楼台，差池燕羽，佻巧鸠鸣。金铃。未知系处，更苍苔、颠倒藉红英。禁断寻芳意绪，交加中酒心情。多生。",
      "有客惜香盟。愁检瘗花铭。渐数尽番风，强扶倭堕，还忍伶俜。阴晴。问春未准，怕到头、开落总无声。梦里催归杜宇，香车不劝逢迎。"
    ]
  },
  {
    "id": "adcfe4db4daafd0ad8514caf31cf0231",
    "title": "南乡子",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "病枕不成眠。百计湛冥梦小安。际晓东窗鶗鴂唤，无端。一度残春一惘然。",
      "歌底与尊前。岁岁花枝解放颠。一去不回成永忆，看看。惟有承平与少年。"
    ]
  },
  {
    "id": "adcfe4db4daafd0a9b02ba6d99557a94",
    "title": "菩萨蛮",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "温温药鼎虫吟细。倦怀不问残灯事。江雁破愁眠。薄帷搴晓寒。",
      "壶觞疏点检。酒病秋深浅。不用忖腰围。新来罗带垂。"
    ]
  },
  {
    "id": "adcfe4db4daafd0a560ebe6e3be15f6a",
    "title": "芳草渡·还乡未旬，旋复别去，经碧浪湖作",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "滴梦雨，又涨绿霜波，细尘曲洒。照落枫临岸，丹黄对展岩画。林表蟾镜挂。迎扁舟东下。渐岁晚，缱绻寒卮，却背乡社。",
      "牵惹。酒悲顿起，倦理双溪渔隐话。便赢取、青山落手，沉吟钓竿把。荡人海气，恣曼衍、鱼龙修夜。问甚日，细听回帆鼓打。"
    ]
  },
  {
    "id": "adcfe4db4daafd0ab0ef7c195a80ef10",
    "title": "齐天乐·其一苍虬赴天津，寄示渡海四十韵，倚歌赋答",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "麻鞋一著无归意，沧溟纵心孤往。尽室装寒，循涯客返，离恨秋潮同长。行吟肮脏。要留命桑田，故躔回向。自理哀弦，北征谁省杜陵唱。",
      "回风独树渐晚，去舷攀未得，歧路惆怅。鼓角中原，烟波大泽，何地堪盟息壤。孤光近傍。胜愁卧荒江，白头吟望。梦款音书，度楼南雁响。"
    ]
  },
  {
    "id": "adcfe4db4daafd0a6a6ceeb7b5f086f7",
    "title": "石湖仙·味榄翁载旧燕讨春邓尉，归赠梅枝，翛然如见似人也",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "风怀消尽。渐抛断年时，西崦香讯。谁为小红簪，理诗狂、鸱夷起趁。烟萝携手，想并照、清泉红粉。无分。伴翠禽、纸帐啼引。",
      "月明暗香动处，散江城、笛中旧恨。冻驿黄昏，定怯玉肌皴损。竹外枯苔，雪边衰鬓。款春成韵。花梦稳，清寒夜永须忍。"
    ]
  },
  {
    "id": "adcfe4db4daafd0a04c0219a0a13f2d2",
    "title": "齐天乐·愔仲别六年矣，枉句见怀，率酬一解其二",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "孤臣江海湛冥后，心肝十年归奉。杜老麻鞋，冬郎画烛，长结觚棱昔梦。吴钩坐拥。肯老去销沈，向来飞动。攲侧乾坤，不辞辛苦日华捧。",
      "白头轻赋去国，路歧终古意，拚倒芳瓮。斗北攀依，周南濩落，千里月明仍共。疏麻折送。尚著意盟鸥，岁寒珍重。越客吟成，病肩霜夜耸。"
    ]
  },
  {
    "id": "adcfe4db4daafd0a2fd082822619e54d",
    "title": "倦寻芳题吷盦藏大鹤山人词墨",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "断铭鹤蜕，零楮蟫栖，芳卷谁理。头白伤春，词客有灵孤寄。恨墨香沾新箧衍，哀弦心在闲宫徵。旧江南，怕湖山劫换，倚声无地。",
      "好看取、丛残收拾，一样生平，云海愁思。缃素连情，中有楚兰闲泪。珠玉故多临水感，文章何止藏山事。待招魂，小城隈，笛声不起。"
    ]
  },
  {
    "id": "adcfe4db4daafd0ad2882a7f2892e46e",
    "title": "东坡引·庚午岁除",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "拖筇悭雪霁。探梅误年例。一炉商陆闲窗底。瞢腾惟有睡。瞢腾惟有睡。",
      "椒花罢颂，屠苏无味。更禁断、宜春字。乡儿解叩承平事。新年明日是。新年明日是。"
    ]
  },
  {
    "id": "adcfe4db4daafd0a8f5cbb53604feb6d",
    "title": "浣溪沙·元夕枕上作",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "连夕东风结苦阴。通明帘幕却偎衾。病躯无复酒怀侵。",
      "止药强名今日愈，探芳越减去年心。月华人意两冥沈。"
    ]
  },
  {
    "id": "adcfe4db4daafd0ab1f4a583fa010480",
    "title": "瑞鹤仙·庚子岁晏赋此调，寄悔生长安，今三十年矣。悔生垂老无家，留滞旧京，欲归不得，倚声寄怀，重依美成高平调报之",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "处幽篁怨咽。凝望里、一镜缘愁白发。无家更伤别。倚新声犹恋，前尘苕霅。桑田坐阅。任软红、灰外换劫。",
      "剩行歌汐社，储稿史亭，此恨销骨。莫道长安倦旅，再拜啼鹃，梦迷行阙。神州涕雪。卅年事，寸肠折。怕登楼眼底，流红无地，江南芳草顿歇。解伤心故国，淮水夜深片月。"
    ]
  },
  {
    "id": "adcfe4db4daafd0a54bb69029a61bdcf",
    "title": "三姝媚寒食梵王渡园作",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "闲芳明倦眼。殢馀寒林亭，冶春过半。笑靥临池，有露桃依旧，避人妆面。伫立妍香，花信与、东风俱换。野水鳞鳞，不上金杯，茗怀深浅。",
      "随地登楼能惯。便冷节相携，暗愁轻遣。报答风光，要水漘烟次，小诗寻遍。软脚行芳，明月事、筇枝先懒。坐久夕阳逾好，归轮漫转。"
    ]
  },
  {
    "id": "adcfe4db4daafd0ae7889560399aa825",
    "title": "汉宫春·真茹张氏园杜鹃盛开，后期而往，零落殆尽，歌和榆生",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "凄月三更，有思归残魄，啼噣能红。伤春几多泪点，吹渲阑东。绡巾揾湿，试潮妆、微发琼钟。新敕赐，一窠瑞锦，昭阳临镜犹慵。",
      "携榼却悭才思，惹津桥沈恨，撩乱花茸。芳华惯禁闲地，不怨东风。鹤林梦短，委孤根、竹裂山空。三嗅拾、馨香细泣，何时添谱珍丛。"
    ]
  },
  {
    "id": "adcfe4db4daafd0ab569a31dbbc15b31",
    "title": "渡江云·望苍虬不至，倚此致怀",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "春装喧远素，倚楼倦睫，雁外数南程。旧京花事减，去住无端，坐阅柳条青。催人怨鴂，背夜月、啼到无声。何计寻、白头料理，聚散隔年情。",
      "消凝。炉烟依恋，药裹流连，分萍蓬不定。浑未忘、延秋湖舸，话雨床灯。心魂老去须相守，办岁寒、尊酒平生。吟望苦，终期共惜伶俜。"
    ]
  },
  {
    "id": "adcfe4db4daafd0aba19b75b9346b9bc",
    "title": "风入松·病闲戏述",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "鬓丝微扬药烟尘。倚病得修薰。浮生已觉蘧蘧梦，剩佛香、一分随身。乱帙匡床坐拥，依然栖稳秋魂。",
      "公言难得绿衣新。天厌苦吟人。扁舟出世非吾惜，问挂帆、底事逡巡。雁外惊波满目，后期多定无津。"
    ]
  },
  {
    "id": "adcfe4db4daafd0ab830e3b2220d05cd",
    "title": "应天长·海绡翁客秋北来，坐我思悲阁谈词，流连浃旬，吴湖帆为作图饯别。翁示新章，借其起句答之",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "王风蔓草，歧路乱花，萍蓬逝水迟合。老去庾郎萧瑟，相思素笺叠。哀时意，悭问答，漫料理、曼吟囊箧。梦回处、一笑南云，卷送帆叶。",
      "同抱岁寒心，旧赏新欢，弦外最清发。作弄断鸿踪迹，凉风动天末。芳馨在，双醉颊。悄未隔、美人明月。待飞盏、共酹前修，随分闲业。"
    ]
  },
  {
    "id": "adcfe4db4daafd0a8dd66af4130de3de",
    "title": "鹧鸪天·辛未长至口占",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "忠孝何曾尽一分。年来姜被减奇温。眼中犀角非耶是，身后牛衣怨亦恩。",
      "泡露事，水云身。枉抛心力作词人。可哀惟有人间世，不结他生未了因。"
    ]
  },
  {
    "id": "adcfe4db4daafd0a21c31cb88a703a34",
    "title": "高阳台·残雪",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "飘树烟零，封阶粉退，馀寒犹冱苔文。画意无多，寻常埋没芳尘。斜阳著意相怜惜，是愁心、不耐温存。且销他、一额凉蟾，来伴深尊。",
      "东阑步玉人归否，剩篝香半灺，衾绣孤温。依约檐声，隔帘滴到黄昏。朝来便化春潮去，问何人、省识冰魂。谢东风、不当花看，为刬愁根。"
    ]
  },
  {
    "id": "adcfe4db4daafd0a4986a82473b5b2fb",
    "title": "木兰花慢·题半塘老人秋窗忆远图，图为况夔笙舍人拓寄江总栖霞残碑而作",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "冶城山翠里，几深浅，白门潮。恁壁满花秾，等闲换了，碑老苔雕。迢迢。荡青溪恨，有沧桑、依样惹魂销。眼底江鸿不落，天边辽鹤空招。岩椒。",
      "禅语况凄寥。无句挽仙桡。算抗疏功名，分笺伴侣，一例飘萧。今宵。酒醒月落，怕西风、吹雪上颠毛。卷起一封翠墨，伤心都付南朝。"
    ]
  },
  {
    "id": "adcfe4db4daafd0ac2ebbe3b2084c157",
    "title": "鹧鸪天",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "玉护香围忆未真。相思酒畔惹春根。前身莲叶溪头水，后夜梨花梦里云。",
      "人有信，事无痕。浅吟闲醉莫销魂。圆蟾未上斜阳落，数尽新鸿且闭门。"
    ]
  },
  {
    "id": "adcfe4db4daafd0aff17230802d6c6fc",
    "title": "满江红·鹜翁营生圹于半塘之麓，赋词广徵同人和作，谓他日刻之山中，视螭首丰碑，风味当差胜也",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "不信词仙，到今日、埋愁无地。手提得、养生四印，寤歌独寐。污漫故耽尘外赏，虺隤未换人闲世。傍要离、穿冢尔何心，长安市。",
      "文字障，欋椎事。分付与，东流水。算不如料理，杉湖归计。纳息开轩谁伴侣，闭关荷锸终儿戏。问神山、风引辄回舟，如何是。"
    ]
  },
  {
    "id": "adcfe4db4daafd0aed0c56ec84045444",
    "title": "瑞鹤仙",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "车尘萝薜碍。有杳浦琴尊，旧巢痕在。寒流凤城背，又西峰半萼，向人横黛。佳邻惯买。便家具、残书共载。惜馀香、凄入珍丛，容易酒边憔悴。",
      "休怪。百年乔木，三宿空桑，等闲一嘅。吾庐恁爱。藏身耳，万人海。属劳禽须识，风枝三币，莫当栖香客待。倦黄昏、愁倚荒阑，瘦藤独对。"
    ]
  },
  {
    "id": "adcfe4db4daafd0a83e2c84c1842b296",
    "title": "浣溪沙·西塘感旧",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "曲里春魂未可招。横塘笛起雨潇潇。湿烟寒柳驿西桥。",
      "一水将愁销旧约，乱峰如笑理新娇。今年闲煞木兰桡。"
    ]
  },
  {
    "id": "adcfe4db4daafd0a035338eeff2f3856",
    "title": "南浦·春水，用碧山韵",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "南浦縠纹生，是昨宵雨痕，新黛吹染。一碧暖溶溶，天涯路、江郎暗魂销遍。伤春刻意，旧情羞学回波浅。锦鳞欲寄无好梦，肠断东流花片。",
      "几回聚别江干，看渚宿文鸳，樯留乳燕。凄绝浣纱人，啼妆映，不浣泪珠千点。通辞微托，镜澜销尽年时怨。小风何事吹眉皱，依旧归舟天远。"
    ]
  },
  {
    "id": "adcfe4db4daafd0a616eb2e40192c917",
    "title": "翠楼吟·咫村藤花",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "珠络黏霞，琼台缀粉，东风万红相倚。年涯惊暗换，荡帘角、垂垂芳意。流苏春底。有倦羽偎啼，闲蜂留睡。谁料理。晚烟一架，比人憔悴。",
      "似记。嘉侣琴尊，对郁蟠寒碧，学成奇字。轻阴圆几簇，尚妆点、东邻花事。平原荒矣。渺一曲云回，双阑风起。休辞醉。许郎今日，乱愁盈纸。"
    ]
  },
  {
    "id": "adcfe4db4daafd0aa0bc4f51a309a598",
    "title": "绮寮怨咫村夜集，用清真韵",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "堕地酴醾如雪，晚莺呼酒醒。尚著眼、隔水帘栊，垂杨色、绿上空亭。鸥边新愁已到，尊前客、怕拂丝鬓青。悄倚阑、满目风花，平泉地、散落羁思盈。",
      "未省倦游去程。吴阊影事，何时叠鼓投琼。翠杓波清，十年话，带愁听。沈沈夜镫无语，总销尽，故园情。花飞凤城，东风较梦短，铅泪零。"
    ]
  },
  {
    "id": "adcfe4db4daafd0a4be99dd949161c55",
    "title": "丹凤吟和半塘四月二十七日雨霁之作，依清真韵",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "断送园林如绣，雨湿朱幡，尘飘芳阁。黄昏独立，依旧好春帘幕。",
      "分明俊侣，霎时乖阻，镜凤盟寒，衫鸾妆薄。漫托青禽寄语，细认银钩，珠泪潸透笺角。",
      "此后别肠寸寸，去魂总怯波浪恶。夜暝天寒处，拚铅红都洗，眉翠潜铄。",
      "旧情未诉，已是一江潮落。红烛玉钗恩易断，悔圆纨重握。",
      "影娥梦里，知甚时念著。"
    ]
  },
  {
    "id": "adcfe4db4daafd0a43622d8fe3e2cb78",
    "title": "迷神引戊戌五日半塘老人以清泉瓣香敬祀三闾大夫，依屯田体为迎神之章。率和一阕，醉醒清浊之感，未能发抒万一也",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "谁与招魂湘皋路。零落佩兰盈渚。扬舲緤马，旧儃佪处。我思君，然疑作、断飙遇。悬圃陈辞后，意悽楚。日夕灵修感，奈何许。",
      "藉蕙肴芳，旋趁椒浆注。又冽泉倾，香芸吐。白蜺婴茀，古今恨、一时诉。望修门，独醒意，但凝伫。江水沈沈黑，夜猿苦。魂兮归来些，飒风雨。"
    ]
  },
  {
    "id": "adcfe4db4daafd0a9bd88530fbb84355",
    "title": "念奴娇·同理臣、半塘观荷苇湾，用白石韵",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "采香梦醒，涉江人、不是年时吟侣。娖队鸳鸯偷眼下，狼藉花无重数。锦溆风多，珠房凉重，那更连天雨。江南多恨，老仙休唱愁句。",
      "薄暮。隔岸争翻，田田新曲，断送箫声去。一镜闹红谁管得，凄入笛船烟浦。罗扇单寒，朱阑憔悴，莫办移家住。残蝉无赖，日斜嘶断归路。"
    ]
  },
  {
    "id": "adcfe4db4daafd0a745df8d75c137339",
    "title": "还京乐和清真",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "乱蛩絮，入夜羁愁，似发慵为理。坐镫窗无酒，但嫌隔院，清歌空费。望断鸿天际。西楼镜约馀香委。旧梦醒，销与点滴，江南残泪。",
      "记屏山底。有釭花双照，兰情半掬，依前离别气味。天涯尽说归期，总孤他、玉容桃李。怅年年，犹去翼窥帘，凉萤在水。纵约双鱼腹，江波不照愁悴。"
    ]
  },
  {
    "id": "adcfe4db4daafd0aea05d27d79892d5d",
    "title": "凤池吟春冰",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "步怯琼妃，旧凌波处，缬影浅砑文漪。记玉人夜嚼，润回香吻，凉沁柔肌。消受聪明，小瓯圆镜是年时。东风解把，兰舟催发，无计留伊。",
      "欢悰渐冷如水，趁茸窗烘砚，写寄相思。料倾脂河畔，翠鳞才上，锦字犹迟。成片春愁，断红和泪蹙流澌。销除未，晕壶心、玉唾丝丝。"
    ]
  },
  {
    "id": "adcfe4db4daafd0abe94211a3979c531",
    "title": "解连环·秋千",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "絮花池阁，护双双画板，浅春低络。笑弄影、一态婵娟，挂不定闲愁，燕飘莺泊。莫赌身轻，有人在、隔墙窥著。放罗衣窣地，自整凤钗，鬓蝉还掠。",
      "西园俊游似昨，委苔阴绣柱，容易吹落。问甚日、重倚春娇，便满眼相思，背面难托。梨月溶溶，镇闲煞、东风红索。剩当时、手香凝处，细蜂倦扑。"
    ]
  },
  {
    "id": "adcfe4db4daafd0a8046e2a43d94f1de",
    "title": "氐州第一瞻园前辈见示酒边新作，半塘和之，蒙复继声。用清真韵",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "轻薄筝尘，零乱钿粉，当筵恨压眉小。密绪连环，清吭掩扇，凄隔秦天缥缈。蕃马屏风，有暗月、窥人偷照。玉杵深盟，金钱浅掷，顿催欢老。",
      "八九惊乌依树少。定输与、羁雌鸣绕。毳幕恩新，珠田梦远，蓦并归愁抱。惹花前、闲泪落，停杯处、相看一笑。谁打鸳鸯，锦塘空、孤眠到晓。"
    ]
  },
  {
    "id": "adcfe4db4daafd0a1d239a5fdad6ec2a",
    "title": "卜算子·金冬心红绿梅花小幅自题云，用玉楼人口脂螺黛写成，旧为蒋伯生藏。伯生跋赠墨龛太守，有嫁明妃遣杨枝之喻，戏拈二解其一",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "翠羽尽情啼，茜袖何人妒。浮动黄昏暗暗香，不许嫠蟾度。",
      "吴苑玉双身，飞并瑶台路。借问钱塘老画师，谁是吹箫侣。"
    ]
  },
  {
    "id": "adcfe4db4daafd0ac551c707745c0a37",
    "title": "渡江云·拈清真韵送客游江左，亦劳者之歌也",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "新寒罗被觉，蔽帘雨急，一雁堕圆沙。梦醒和泪别，海燕深栖，妒入莫愁家。啼红满镜，悄自惜、薄媚铅华。千万丝、白门杨柳，浑未称藏鸦。",
      "空嗟。孤飞青鸟，双引黄骢，并颓波东下。亲觑著蓬莱尘暗，秋鹢文纱。回桡荡作江南怨，破暝色、霜在苍葭。惆怅极，归期还问釭花。"
    ]
  },
  {
    "id": "adcfe4db4daafd0ad52fcb39be5781cc",
    "title": "卜算子·其二",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "谁赚小红来，谁放杨枝去。清笑墙东总未知，枉费何郎句。",
      "老子会婆娑，不管闲风雨。何似金仙两手空，目断天花舞。"
    ]
  },
  {
    "id": "adcfe4db4daafd0aa687634ceabb5bcf",
    "title": "浣溪沙·为玉遐题红楼隔雨图",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "猩色屏回十二山。镜中长误两愁鸾。停镫犹待梦轻还。",
      "扶枕露香花绰绰，竟床秋浪玉潺潺。新凉分不到郎边。"
    ]
  },
  {
    "id": "adcfe4db4daafd0a33f0540e2e808971",
    "title": "好事近·九日坐天游阁",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "短发渐飘萧，欺帽轻飙无力。强与风光流转，欠黄花消息。",
      "绕池行怯晚寒生，薄酒那禁得。一带苍山无语，是谁家秋色。"
    ]
  },
  {
    "id": "adcfe4db4daafd0a19ec783f9d813e51",
    "title": "减字木兰花·儗樵歌",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "无愁可解。底事年年逋酒债。不道愁深。梦里银屏夜夜心。",
      "极天霜信。眼看秋山摇落尽。焉用归舟。决驾飞鸿阅九洲。"
    ]
  },
  {
    "id": "adcfe4db4daafd0abfe736efaacfe773",
    "title": "鹧鸪天·儗放翁",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "镇日矾头压短垣。今年屋后断潺湲。青松未必妨贤路，白发公然有责言。",
      "驰騄耳，控黄肩。较量百计让邱樊。曝然放杖东归耳，安用人闲下泽辕。"
    ]
  },
  {
    "id": "adcfe4db4daafd0ab8e53173742566c5",
    "title": "清平乐·儗日湖",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "水沈烟冻。袅断江南梦。夜夜单衾金缕凤。未省新愁轻重。",
      "西楼雁字行行。酒醒越地凄凉。不怨那回轻别，只差没个商量。"
    ]
  },
  {
    "id": "adcfe4db4daafd0a7ad4655979a4228f",
    "title": "步蟾宫",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "昨宵圆月今宵雨。尽猜度、阴晴无据。沈沈酒病不成眠，笼画烛、销磨秋句。",
      "西园一霎衰红舞。料如水、年涯难驻。残秋纵不抵秾春，何苦任、昏鸦催去。"
    ]
  },
  {
    "id": "adcfe4db4daafd0a911ea2975ef6d778",
    "title": "惜秋华校梦龛社集，赋雁",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "暮雨南楼，蓦声声、带得边愁一片。羁枕正悽，西风燕归催换。玉关字侧黄昏，断影掠、钿筝心眼。年年。是衡阳、极浦春程流转。",
      "千里故人远。料江湖梦稳，不关寒暖。减烛误，秋橹到，酒醒肠断。天涯满目云罗，莫赚它、春波鸥伴。谁惯。有长门、月明镫暗。"
    ]
  },
  {
    "id": "adcfe4db4daafd0a794cbc4bb94a371e",
    "title": "齐天乐",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "龙池浅色东风缓，春光管城先透。三起三眠，一波一磔，妆点销寒时候。酥钿九九。换新样宫绡，墨尘双逗。鹊尾香中，几呵挥翰玉堂手。",
      "清吟天上事远，御屏宣侍处，玉案茸袖。六琯光阴，百年文物，不是寻常怀旧。芳韶尽有。梦不到灵和，雨滋烟溜。自擘苔笺，细填梅蕊瘦。"
    ]
  },
  {
    "id": "adcfe4db4daafd0a4b507b12d3e333a6",
    "title": "朝中措",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "粉云横界断霞收。人坐碧溪头。初蓼淡摇风蝶，衰荷红背沙鸥。",
      "江乡何处，青山画扇，黄叶归舟。自是客心摇落，不关长笛高楼。"
    ]
  },
  {
    "id": "adcfe4db4daafd0af02891a475fe9122",
    "title": "采桑子",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "今年归燕花边路，真色屏空。乱叶衰红。淡入宫眉一两峰。",
      "关河万里伤高泪，断送西风。锦字愁通。莫上高楼数过鸿。"
    ]
  },
  {
    "id": "adcfe4db4daafd0a25eb6af70351cca7",
    "title": "清平乐",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "乱云拂袖。百感新疏酒。愁外西山如客瘦。一角修眉还斗。",
      "无言独立青苔。高城画角声催。指与断鸿归路，夕阳依旧宫槐。"
    ]
  },
  {
    "id": "adcfe4db4daafd0ac2ebbe3b024c5037",
    "title": "鹧鸪天",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "吟鬓飘萧泪袖乾。沈蓬江海得归难。却从九陌游轮路，细忆双溪短柱船。",
      "田水外，野香边。行杯一笑发苍颜。乱鸦飞尽柴门闭，守著斜阳尚满山。"
    ]
  },
  {
    "id": "adcfe4db4daafd0a8a943637a4772b1c",
    "title": "小重山",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "雨洗秋姿倚翠微。淡蛾新扫出，晚依依。溪山如此未成归。沙鸥笑，客鬓已如丝。",
      "不是断相思。楚兰摇落后，短书稀。西风破屐几人诗。天边雁，零乱不须题。"
    ]
  },
  {
    "id": "adcfe4db4daafd0a9a1e372372f66eee",
    "title": "一落索",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "斜日孤城深闭。四山荒翠。断鸿声外不堪闻，是呜咽、桑乾水。",
      "高阁清尊微倚。促愁成醉。彩云端不负归期，却还怕、黄昏易。"
    ]
  },
  {
    "id": "adcfe4db4daafd0aac8a4d39a49660b0",
    "title": "太常引",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "夜深溪馆起微飙。天末故人遥。丛桂几时招。梦不到、苕南画桡。",
      "相逢小泊，菊花橹背，风味话持螯。断港乍通潮。有三两、秋镫纬萧。"
    ]
  },
  {
    "id": "adcfe4db4daafd0aa34530fd15faf342",
    "title": "夜游宫",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "门掩黄昏细雨。仨传出、当筵金缕。休唱江南断肠句，小银筝，十三弦，新换柱。",
      "花外残蛩絮。暗咽断、碧纱烟语。愁结行云梦中路。",
      "起挑镫，叠红笺，封泪与。"
    ]
  },
  {
    "id": "adcfe4db4daafd0a9852e0e974959503",
    "title": "虞美人·影",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "玉妃唤月蓬莱浅。铅水银河一片。梦里凭阑人换。恩尽宫罗扇。",
      "妆楼残照西风满。的的看花心眼。香在红衣南岸。天近微波远。"
    ]
  },
  {
    "id": "adcfe4db4daafd0ac3fe6177a346d8d4",
    "title": "极相思",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "曲澜澄镜秋磨。飞棹绀霞过。双鸳睡足，菱丝宛转，不信风波。",
      "一夕行云远处所。旧宫黄、凄损纤蛾。已凉天气，龙须方锦，渐渐寒多。"
    ]
  },
  {
    "id": "adcfe4db4daafd0a9c5a4e74d72a61c0",
    "title": "恋绣衾",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "哀蝉帘户半夕阳。涨曲尘、窥镜万妆。甚风起，干卿事，让凌波、罗袜步凉。",
      "绣尘盘马青门道，背西风、能理断狂。莫忘了，钿车约，夜深月、犹过女墙。"
    ]
  },
  {
    "id": "adcfe4db4daafd0ae5354d6e6d473bf8",
    "title": "夜行船",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "猎猎凉薰飘晚桂。黄昏近、酒悲慵理。露脚低飞，红纱香湿，都是故宫铅泪。",
      "半壁沧洲残画里。西风咽、笛声不起。恨水离烟，仙槎何处，却趁撇波鱼尾。"
    ]
  },
  {
    "id": "adcfe4db4daafd0a09cf673ec1b4f8c8",
    "title": "诉衷情·用梦窗韵",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "支筇客意倦于鸥。飞梦落蘋洲。凉风吹堕南雁，怨入水荭秋。",
      "无意绪，问西楼。旧帘钩。管弦何处，落叶空宫，凝碧池头。"
    ]
  },
  {
    "id": "adcfe4db4daafd0a415d41bdb2680deb",
    "title": "谒金门",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "人去后。丝管花房春瘦。木客啾啾歌拍手。",
      "奉觞千万寿。城挂离离星斗。风咽沈沈街漏。"
    ]
  },
  {
    "id": "adcfe4db4daafd0a8f77d39a16971ee2",
    "title": "烛影摇红",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "泪尽金仙，携盘却出横门道。凉云笼雁雁啼秋，露泣香兰笑。",
      "孤凤行烟傍晓，带残梦、红墙缥缈。石鳞荒水，西风不管，低萤自照。"
    ]
  },
  {
    "id": "adcfe4db4daafd0a4c2d8abe1c118a04",
    "title": "巫山一段云",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "珠帐销春绣，金炉委夕沈。禁花零落几猿吟，容易是秋阴。",
      "远黛窥眉小，微波抵泪深。九疑山色上屏心，惟有梦来寻。"
    ]
  },
  {
    "id": "adcfe4db4daafd0a1074a891a1e3235e",
    "title": "品令",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "翠笼莺放。玉笙唤、行云来往。心事一叶宫沟样。旧香旧色，长是妆台傍。",
      "阿滥新催花底唱。又窥人眉样。月斜镫蕊回秋帐。",
      "累侬惆怅。隔巷筝弦响。"
    ]
  },
  {
    "id": "adcfe4db4daafd0af3636912206091e7",
    "title": "醉乡春",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "絮点绿尘凝榭。愁见卧枝花亚。记锦瑟，与人长，占断真珠帘下。",
      "更点画谯初打。不是年时月夜。便相见，也寻常，一春长是湘弦卸。"
    ]
  },
  {
    "id": "adcfe4db4daafd0aa2d534f64529ad06",
    "title": "减字木兰花",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "谈天有口。指点银瓶惟索酒。把臂周聃。身是嵇康七不堪。",
      "昏镫照定。罔两何须频问影。谁是谁非。放著青山自不归。"
    ]
  },
  {
    "id": "adcfe4db4daafd0a1d8de30eadbbdecd",
    "title": "鹤冲天",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "含笑浅，弄妆迟。芳事去心时。绣鞍骢马已空归。还约燕来期。",
      "镜屏移，花漏永。怅望女床鸾影。自家帘幕梦中逢。翻道宋墙东。"
    ],
    "annotation": [
      "鹤冲天：词牌《喜迁莺》的别名，起于唐人，《太和正音谱》注“黄钟宫”。双调四十七字，前段五句四平韵，后段五句两仄韵、两平韵。因韦庄词有“争看鹤冲天”一句而留下《鹤冲天》的别名，读者宜注意其与正格双调八十四字的《鹤冲天》词牌之间的区分。"
    ]
  },
  {
    "id": "adcfe4db4daafd0a0829d19e1dbb6ee6",
    "title": "蕃女怨",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "谢堂愁絮千万点，吹薄妆靥。翠鸾翘，金凤缕。望春春去。",
      "绕花行近乱莺声。不能听。"
    ]
  },
  {
    "id": "adcfe4db4daafd0ae90f0d0c10048fca",
    "title": "西溪子",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "燕赵悲歌人在。剧孟旧家倾盖。急呼觞，筵未半。筝弦断。",
      "酒醒惊沙扑面。将恨上高楼。望幽州。"
    ]
  },
  {
    "id": "adcfe4db4daafd0abb02b94c604e62d1",
    "title": "四字令",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "篝镫穗寒。床书帙残。打窗一叶琤然。逗闲愁万千。",
      "溪山责言。蘅兰厚颜。梦中羞渡桑乾。有秋前泪酸。"
    ]
  },
  {
    "id": "adcfe4db4daafd0a69b7f3eec8ec19fd",
    "title": "宴瑶池",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "残香飘雾青杨路。处处。押帘花底朱户。无人住。年时几许。销春素。",
      "小槽香、真珠红注。摘弦柱。箜篌自作人语。公无渡。西风分付。潮回去。"
    ]
  },
  {
    "id": "adcfe4db4daafd0a69b7f3ee153e33e8",
    "title": "宴瑶池",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "句陈元武相望处。暮暮。酒阑肝胆毕露。流萤路。何人画取。芜城赋。",
      "怕重说、安西都护。青骢去。秋燐自明残戍。风吹雨。城头尔汝。昏鸦语。"
    ]
  },
  {
    "id": "adcfe4db4daafd0a4601adc79c7e7b1f",
    "title": "十二时",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "烟尘长望，无情清渭，东流不复。凄凉杜陵叟，自悲歌同谷。",
      "月苦霜繁车觳觫。忍淹留、柳新蒲绿。呼风鸟何处，黯一堆金粟。"
    ]
  },
  {
    "id": "adcfe4db4daafd0a8d41f387a97ebb3e",
    "title": "西江月",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "待阙鸳鸯社散，移家燕子巢寒。伤春人在醉醒闲。酒冷花飞人远。",
      "山枕一春无梦，水堂两处凭阑。轴帘来与理琴弦。心剪东风俱乱。"
    ]
  },
  {
    "id": "adcfe4db4daafd0a9cf491a14c7c68f6",
    "title": "忆王孙",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "烟中玉笛暗飞声。艇子撑开一道萍。属玉鵁鶄相向明。",
      "倦逢迎。惟有沙鸥不世情。"
    ]
  },
  {
    "id": "adcfe4db4daafd0a90f5e07fc1ac1d0a",
    "title": "醉花间",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "斜日屏山愁暗隔。沧波残画色。筝雁不飞回，弦上西风泣。",
      "郎居金雁驿。一纸经年得。相从无两翼。梦中新识路依稀，又移军，关塞黑。"
    ]
  },
  {
    "id": "adcfe4db4daafd0a3d0596330e01ef4d",
    "title": "庆春时·用晏小山韵",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "黄昏过后，心头眼底，一味清寒。前欢记否，衣香絮点，春影小长干。",
      "吴歈听断，催拍谁点弓弯。雕栊近底，娟娟冻月，还当翠眉看。"
    ]
  },
  {
    "id": "adcfe4db4daafd0a0cbf2df1ba4e839f",
    "title": "甘草子",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "秋暮。梦醒残蛩，絮语沉香户。黯墨不成书，天远吹笙路。",
      "今夜漏回镫昏处。问倦客、归程谁数。无限秋心雁将去。付楚天凉雨。"
    ]
  },
  {
    "id": "adcfe4db4daafd0a4dc7f64566d1062b",
    "title": "虞美人·半塘欲为校梦龛图，偶得明王綦秋林茆屋小帧，因以充之",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "江蓠摇落知多少。一卷伤心稿。霜红扫尽见楼台。赢得百年缣素为君开。",
      "赚人词赋哀时泪。迸入回肠碎。墨尘已共劫灰寒。小几秋镫依旧对长安。"
    ]
  },
  {
    "id": "adcfe4db4daafd0adf80f8a484eb4b49",
    "title": "酒泉子",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "归燕踏帘。花暗卓香车路。断肠时，携手处。又窥奁。",
      "一春缄泪与江南。撩乱谢娘心曲。玉珰回，银沬蹙。是空函。"
    ]
  },
  {
    "id": "adcfe4db4daafd0a01e63099b7b6876f",
    "title": "思越人·用冯正中韵",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "布被心情恶。寒夜耸，作诗肩削。青琴碎却。大招零落。",
      "笑抗疏功名，输纸薄。万感幽单长泪阁。微睡著。有庄舄、吟声依约。"
    ]
  },
  {
    "id": "adcfe4db4daafd0a1f6d95d606c63117",
    "title": "遐方怨",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "官柳绿，水𦾴红。泪睫听莺，谢娘春来归思慵。",
      "不如栀子两心同。夜凉双凤语，蜀弦中。"
    ]
  },
  {
    "id": "adcfe4db4daafd0a0ebc4c4ffdcadf42",
    "title": "梁州令",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "莫怨蓝桥饮。醉歰珊瑚难枕。鹅屏梦隔蜀山青，谁家啼湿江头锦。",
      "金蟾啮锁知谁禁。沟叶残红浸。青娥挥泪因甚。西风瘦却东阳沈。"
    ]
  },
  {
    "id": "adcfe4db4daafd0a57780d0ed854158e",
    "title": "锯解令",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "醉和双燕别西楼，醒不记、当杯泪满。花前空解唱回波，荡一片、旧愁不转。",
      "乱弦辊遍。那是歌头懒换。离筵索性送残春，拚得是、坠红见惯。"
    ]
  },
  {
    "id": "adcfe4db4daafd0a6ffdaf8acb6d06fc",
    "title": "望江南",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "镫下坐，镫外月平西。陪伴闲愁偎幕燕，护持薄睡镇帷犀。才得梦来时。",
      "莺唤起，花絮晚春迷。枕雨有痕潮半袖，镜澜无力熨双眉。不是为单栖。"
    ]
  },
  {
    "id": "adcfe4db4daafd0aa30a1eb94eb2e98f",
    "title": "菊花新",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "粲夜釭花明古巷。骢马连钱骄锦障。一笑试春衫，翻旧绣、天吴花样。",
      "十年身世牵尘网。梦初衣、故山凝望。黄蘖染丝无，须料理、画罗秋桁。"
    ]
  },
  {
    "id": "adcfe4db4daafd0a3eee3f3bbf9a7a16",
    "title": "睿恩新",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "归鸿心事比云冷。残泪点、逝波俱凝。尽霜枫、强弄春红，一叶叶、暗雕心影。",
      "梦里若耶如镜。秋水淬、剑花霜莹。待明朝、归事猿公，更手种、菱丝万顷。"
    ]
  },
  {
    "id": "adcfe4db4daafd0a46408bd968f6a6aa",
    "title": "玉楼春",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "银屏梦比游丝短。蝉黛拂梳鸾镜暖。两蛾贪学远山长，多少春愁盛得满。",
      "书来不是欢期晚。萦系愁肠千万遍。相思字字尽无凭，此后南楼休过雁。"
    ]
  },
  {
    "id": "adcfe4db4daafd0a46408bd9b790addd",
    "title": "玉楼春",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "分明锦瑟妆台畔。梦醒江南天样远。换成潘鬓镜能知，瘦尽楚腰裙不管。",
      "情多莫恨相逢晚。手撚红香珍重看。明朝刬地有东风，百盏千觞无处劝。"
    ]
  },
  {
    "id": "adcfe4db4daafd0a46408bd920b11727",
    "title": "玉楼春",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "金翅峨髻侵晨绾。沈水玉罂嫌绠短。染丝火急上春机，不待洗多红色浅。",
      "掷梭光景催春晚。北斗挂城闻漏板。挑鸾作绶寄桃根，好与君心同冷暖。"
    ]
  },
  {
    "id": "adcfe4db4daafd0a46408bd9bd05cf8b",
    "title": "玉楼春",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "妾心宛转机中素。郎意参差筝上柱。机花无蒂断能连，筝雁有情飞不去。",
      "春风未许花闲住。小语牵衣空絮絮。归期早晚问君心，羞拣鬓边双朵觑。"
    ]
  },
  {
    "id": "adcfe4db4daafd0a46408bd9a6935abe",
    "title": "玉楼春",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "云屏入夜笙歌静。不许愁人愁里听。燕归花底语言工，酒到月圆时候醒。",
      "盈盈恨靥还窥镜。未信恨多销鬓影。五更帘外又东风，明日南园花落定。"
    ]
  },
  {
    "id": "adcfe4db4daafd0a46408bd9c254dc6d",
    "title": "玉楼春",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "恹恹别酒黄昏醒。步绕西池波似镜。弄青梅子雨添酸，辞蒂樱桃风刬净。",
      "蟾华还照深深径。恼乱归期归未定。梦沈双蕊蜡镫红，寒重半床罗被剩。"
    ]
  },
  {
    "id": "adcfe4db4daafd0a46408bd93028398a",
    "title": "玉楼春",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "大堤油壁车尘软。双袖越罗春水染。兰丛啼眼几时晴，桂叶妆眉前度浅。",
      "丁丁夜漏侵琼管。微醉归来熏麝晚。小蟾如镜莫窥眠，曲曲屏山亲手展。"
    ]
  },
  {
    "id": "adcfe4db4daafd0a9d6caf176dee5277",
    "title": "秋夜雨",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "角声四起黄云幂。人闲休问何夕。东风轻薄意，恼乱到、飘花词笔。",
      "玉龙怨曲吹香远，甚处探、梅蕊消息。酒罢清泪滴。背烛检、汉家新历。"
    ]
  },
  {
    "id": "adcfe4db4daafd0af0f9322d8c4a7cf3",
    "title": "凤衔杯其一",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "深情只有双双燕。寻梦到、谢家庭馆。难得池头新合吹箫伴。都解惜，斜阳晚。",
      "越山长，楚天远。应拚得、怨红啼断。今日把君细字香笺展。才愧相思浅。"
    ]
  },
  {
    "id": "adcfe4db4daafd0ab88f1c0da3c4210a",
    "title": "一剪梅",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "西北高楼眼倦横。路断凌波，谁唤飞琼。翠禽啼暝小山屏。步玉人稀，一镜尘生。",
      "惟有梅花不世情。梦别江南，泪接春程。犯寒玉笛为飞声。诉与东风，还是飘零。"
    ]
  },
  {
    "id": "adcfe4db4daafd0ada74dedc15c01c2f",
    "title": "凤衔杯其二哀山阴王郎中焕",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "斡难河北阵云寒。咽西风、邻笛凄然。说著旧恩新怨总无端。谁与问，九重泉。",
      "悲顾景，悔投笺。断魂招、哀迸朱弦。料得有人收骨夜江边。鹦鹉赋谁怜。"
    ]
  },
  {
    "id": "adcfe4db4daafd0a2445039e3b6f5873",
    "title": "摘红英",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "关云黑。边沙白。金仙一去无消息。谁家唱。筝弦响。敕勒声声，月斜毡帐。",
      "狂踪迹。无人识。行歌带索长安陌。高楼上。凭阑望。皂雕没处，飞狐上党。"
    ]
  },
  {
    "id": "adcfe4db4daafd0a2e013de052c0e98d",
    "title": "茶瓶儿",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "十载轻衫尘涴。逗乡心、玉梅疏朵。花魂谁与招清些，便料理、五湖单舸。",
      "雪窗月明愁卧。梦东风、灞桥春锁。熏笼偎夜培残火。",
      "尚暖得、数椒红破。"
    ]
  },
  {
    "id": "adcfe4db4daafd0a88159a50a9c8f12c",
    "title": "醉垂鞭",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "酒醒冷香侵。西池上，花三两，小萼渐宜簪。一双骄翠禽。",
      "落梅风渐大，匆匆过，又春阴。只有惜春心。比春无浅深。"
    ]
  },
  {
    "id": "adcfe4db4daafd0afb8f81a992f03b68",
    "title": "浪淘沙·自题庚子秋词后",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "何止为飘零。相伴秋镫。念家山破一声声。销尽湘累多少泪，不要人听。",
      "蛩駏若为情。哀乐纵横。十洲残梦未分明。休问恨笺愁墨里，画取芜城。"
    ]
  },
  {
    "id": "adcfe4db4daafd0a7fc23e4143e0337a",
    "title": "八声甘州·酬瞻园",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "断西风、破屐故山心，惊寒雁无行。正分携吟笔，金城柳老，玉露枫伤。漫问京华倦客，酒醒是何乡。秋满人闲世，一霎沧桑。",
      "飘尽轻鸥踪迹，甚倚楼看镜，犹费商量。伴江湖残泪，丛菊为谁黄。且临花、危阑高处，有长绳、还是系斜阳。休输与，坐高斋夜，壸箭催忙。"
    ]
  },
  {
    "id": "adcfe4db4daafd0a5587448a1ee10cc0",
    "title": "尉迟杯",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "危阑凭。看一点、南去飘鸿影。秋声万叶霜乾，天角阴云笼暝。孤衾夜拥，残烛飐、参差客愁醒。又争知、痛哭苍烟，野风独树吹定。",
      "应念北斗金华，空肠断妖星，战气犹凝。心定寒灰都无著，将恨与、哀笳乱迸。何时送、云帆海角，更偎傍、天涯泣断梗。问何如、杜曲吞声，紫荆吹老山径。"
    ]
  },
  {
    "id": "adcfe4db4daafd0ac7e227a37d0e546a",
    "title": "天香·鹿港香",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "碧鹧收斑，玉龙剪唾，如云细屑谁碾。小炷沈馨，双烟同气荡暖。浅春一线。花风送处，疑悄度、漳兰新畹。著指剩拈银甲，入怀尚温珠串。",
      "蛮薰暗愁涴遍。料西家、翠奁春换。缕缕海东云气，半迷残篆。俊味衣篝宛在，怕难唤、蓬山倩魂返。待寄相思，蘅芜梦远。"
    ]
  },
  {
    "id": "adcfe4db4daafd0a2f53be9f2293b762",
    "title": "水龙吟·唐花",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "梦华不醒愁春，探芳别有千红地。是空是色，瑶姬酒重，维摩病起。羯鼓声中，红幡影外，东风凝睇。笑繁华占否，闲蜂浪蝶，空撩乱，冰霜里。",
      "闻道唐宫剪彩，好帘栊、尽情妆缀。输他烂漫，香云一窖，先春花事。火速年芳，冬烘心性，优昙身世。问高楼怨笛，黄昏叫裂，著梅花未。"
    ]
  },
  {
    "id": "adcfe4db4daafd0a26479b682a62cfc0",
    "title": "摸鱼子冬笋",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "怪尊前、食单寥落，蔬香谁侑秋箸。青笼缄恨槎风远，愁说太官宣取。消息误。怕江国、头番春已无寻处。诗馋最苦。任冻圃泥香，烟林雨足，望得燕来否。",
      "乡园梦，咀嚼冰霜几度。樱厨风味输与。蟠胸千亩轮囷甚，根节岁寒休负。苕岸路。问那得、明朝便脱春衫去。天涯寄语。待冰藓亲锄，玉纤细擘，还配鲚鱼煮。"
    ]
  },
  {
    "id": "adcfe4db4daafd0a0421b7f9117410b7",
    "title": "桂枝香银鱼",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "丁沽汛晓。正水市贩鲜，乌板船到。戢戢银刀恣跃，仨抛烟罩。长安近局销寒夜，问尊前、玉涎多少。钑盘催饤，诗馋慰否，漫吟白小。",
      "记乡味、羹调宋嫂。几停箸思量，应是归好。客话娵隅听遍，正悽怀抱。冰鲜梦断天厨赐，检食单、零乱慵草。御笺沫冷，清愁好托，玉鳞缄报。"
    ]
  },
  {
    "id": "adcfe4db4daafd0a6e59c9815d117334",
    "title": "蓦山溪",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "哀弦促拍，衮遍伊州破。谁换小梅花，梦横枝、夜寒香妥。年时风雪，三九最关情，修竹外，绮窗前，几许闲功课。",
      "如今憔悴，花抵人愁么。已办醉如泥，甚尊前、犹分蛉蠃。江南书到，鸥鹭尚平安，双蜡屐，一渔蓑，何日真还我。"
    ]
  },
  {
    "id": "adcfe4db4daafd0aac22b7ffde2d3d25",
    "title": "绛都春·和日湖",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "东风信转。怪罥香袖薄，怯试馀寒。误了镜华，非花非雾旧情闲。芙蓉不信伤春浅。怨红凄入双弯。梦云回后，慵拈带绣，自剔釭兰。",
      "未料屏山近底，尚支愁、酒力浥泪绡痕。断谱细商，秦筝斜柱雁尘昏。春心一夜无人托。负他明月愁鹃。桂宫羞数年时，露粟半阑。"
    ]
  },
  {
    "id": "adcfe4db4daafd0acb2b2155ca3c99ae",
    "title": "金明池",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "裂帛通波，褰裳唤侣，望极瑶池路近。尘不到、冰奁半展，露微泫、粉靥未褪。是何年、锦幄牵丝，占画里、三十六陂芳讯。看倚盖亭亭，鸳鸯无数，未许凌波人问。",
      "拗折西风丝寸寸。漫觅醉仙浆，碧筒深引。霓裳舞、今宵叠遍，盘泪影、明朝吹尽。尽相思、太液秋容，但坠粉空房，石鳞沈恨。怕玉井峰头，月昏烟淡，翠被馀香愁损。"
    ]
  },
  {
    "id": "adcfe4db4daafd0ae8315166ebf47281",
    "title": "大圣乐法源寺牡丹",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "酣酒妆秾，摸碑廊静，梵天春晚。记旧游、侧帽西阑，自剪露华不负，看花双眼。暖玉倚云娇无力，著人处、天香吹袖满。忘归去，对油幕半开，日斜经院。",
      "莺花正愁梦短。奈一例、华鬘催劫换。傍石幢凉雨，残僧还说，沉香新怨。泪湿洛阳东风谱，怕衔尽、蔫红成鹿苑。倾城恨，也惆怅、避风台浅。"
    ]
  },
  {
    "id": "adcfe4db4daafd0a570cc8cb9a66521d",
    "title": "帝台春丰台芍药",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "方罫曲折，花农旧生活。谷雨半晴，绣槛争移，宫衣微脱。插帽传笺一笑处，尽消遣、谢郎吟箧。甚而今，废绿平烟，只闻鶗鴂。",
      "尘影瞥。迷眼缬。泪点叠。渍鹃血。怕婪尾年芳，近斜阳候，不是等闲离别。何况东风往来路，都换钿辕旧时辙。剩一片琼田，渺春人罗屧。"
    ]
  },
  {
    "id": "adcfe4db4daafd0a66440716a536b173",
    "title": "八犯玉交枝寄园朱藤",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "尘糁荒阑，冻苏香缬，又簇淡阴双架。帘卷交枝红到眼，旧恨沧桑飘惹。年年春晚，为花料理琴尊，题襟还喜依乡社。叶底翠禽听惯，茶香情话。",
      "谁信步屧东风，绿云黯损，蝶蜂重到应诧。俊游换、谁家芳事，浣不尽、蛮薰凝榭。料花外、白题舞罢。牵萝人泣孀娥夜。况酒醒秦郎，玉笺泪湿愁难写。"
    ]
  },
  {
    "id": "adcfe4db4daafd0a3e9e8a8d651b58d3",
    "title": "梦横塘野凫潭芦花",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "钓丝秋雪，履迹斜曛，野塘凉意初著。影没凫翁，换蒲稗、春波绵邈。低艇谁移，短簃孤坐，鬓霜惊觉。又迷茫万点，做弄新愁，还飘到、闲池阁。",
      "微波自不通潮，甚惊尘乱飐，冷絮回薄。卷叶西风，轻和入、数声哀角。更休问、江湖雁影，眼底秋心仗谁托。梦里沧洲，一般清浅，有红桑花落。"
    ]
  },
  {
    "id": "adcfe4db4daafd0a40080e17d26f5011",
    "title": "夜飞鹊花之寺海棠",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "东风背人去，邀步婵媛，芳靥浅照禅天。花宫携试，小蛮榼，潮红轻斗酡颜。倾城镇无语，似凝酥妆薄，拥髻啼悭。绿章再乞，背斜阳还护珠幡。",
      "何事万姝娇困，无路问行云，十二巫鬟。说甚平泉如梦，人天一例，劫换华鬘。锦城旧恨，付碧鸡坊底诗颠。剩深宵孤照，铜盘烛泪，凄伴金仙。"
    ]
  },
  {
    "id": "adcfe4db4daafd0ac2ebbe3b68ee8a43",
    "title": "鹧鸪天",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "泪尽东京说梦华。败笺残墨送生涯。沾唇香乞迎年酒，到眼红憎馈岁花。",
      "无一语，但长嗟。短檠挑尽又啼鸦。莫嫌岁事郎当甚，好友同居亦当家。"
    ]
  },
  {
    "id": "adcfe4db4daafd0a40795f85c324400b",
    "title": "玲珑四犯依白石双调，题春明花事词后",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "屐齿旧香，尘纱残墨，游蓬芳事如水。故家烟月在，耐得阑干倚。提携自怜影底，有东风、伴人垂泪。梦里婵媛，劫馀莺蝶，知我擘笺意。天涯望春归矣。",
      "问寻香杜曲，新恨谁理。眼看诗酒瘦，应接鹃声里。莫教秉烛西园夜，但攀摘、寻常桃李。须记起。春根在、千红旧地。"
    ]
  },
  {
    "id": "adcfe4db4daafd0a6c6c5f6ac2e2196d",
    "title": "凄凉犯渐西村人富春卧游图，为袁仲默、叔撝兄弟作，用白石韵",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "清琴怨入西风后，凝尘歰断冰索。大招赋否，江空岁晚，数声哀角。蛟龙气恶。黯千里乡心茧薄。怪飘萧、溪山破墨，一雁度空漠。",
      "肠断桐君未，偶世餐霞，顿更哀乐。故山梦短，迸惊弦、广陵摇落。一苇延缘，料晞发吟魂恋著。听松声、七里濑尾断旧约。"
    ]
  },
  {
    "id": "adcfe4db4daafd0af2e1e449ac6b3060",
    "title": "解连环·元夕，用碧山韵",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "翠屏香寂，又铜壶促晚，妒云慵坼。记夜娥、坊陌年年，换几度风光，暗罗尘额。盼极孀娥，为点逗、六街春色。甚青鸾信渺，钿轴苍空，坠欢轻掷。",
      "沧洲半迷旧国。正铜华写照，天上愁忆。想泪铅、滴尽方诸，也凄对金仙，暂时将息。小影山河，莫唱入、吹梅哀笛。背残镫、有人拥袖，梦寻冷驿。"
    ]
  },
  {
    "id": "adcfe4db4daafd0a9938a7d5c763477f",
    "title": "玉京秋·用草窗韵",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "芳意阔。欢场旧莺燕，舞繁歌切。风怀几许，愁书花叶。一曲红牙妙谱，记当筵催按回雪。倦情别。隔年沈恨，覆杯慵说。",
      "不是清狂重怯。写琴心、六幺渐缺。断梦楼台，中年丝竹，不禁衰歇。头白龟年，尚解怨、天宝凄凉时节。笛声咽。谁傍宫墙暗月。"
    ]
  },
  {
    "id": "adcfe4db4daafd0a01047be344dd61fb",
    "title": "金缕曲·落梅，用竹山韵",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "冻羽寒窥屋。傍黄昏、声声似诉，麝尘惊扑。飘粉楼台相思夜，销瘦仙姿萼绿。渐泪点、殷沈红菽。满地珊瑚无人扫，占霜天、做弄伤春局。空飐影，对残烛。",
      "苔鬟尚缀交枝玉。问何时、宫妆点额，镜盟重卜。多少飞琼经年恨，写入沧洲剩幅。怕还被、东风拘束。冷落雪香亭前路，换青禽、与听销魂曲。肠断尽，委横竹。"
    ]
  },
  {
    "id": "adcfe4db4daafd0a22bfe67710eaecb8",
    "title": "月下笛·用玉田韵",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "废碣栖烟，清钟度暝，旧携筇处。沙禽细响，犹恋东风去来路。平芜先作伤心碧，悄不管、连天恨雨。尽阑干拍遍，孤云一逝，乱山无语。情绪。",
      "斜阳暮。莫轻恼天涯，旧鸥新鹭。经年断旅，再来情味凄苦。花前不是伤春病，问隔座、流莺曾否。待诉与、庾郎心，惟有衰杨一树。"
    ]
  },
  {
    "id": "adcfe4db4daafd0a6c3d775f4cba287d",
    "title": "尾犯·用梦窗韵",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "一笛落梅风，虚馆夜分，春思飘越。门掩沉香，乱镫花成缬。归燕晚、文梁未扫，断鸿惊、空弦尽折。旧情无据，老去杜郎，惟有吟声咽。",
      "秦筝围绣屋，应未解、恨轻别。乱草昏烟，断相思天阔。数前事、参差流水，拍阑干、清铅暗结。累人愁悴，不是向来团扇月。"
    ]
  },
  {
    "id": "adcfe4db4daafd0adcb1c410dee28766",
    "title": "陌上花用蜕岩韵",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "笼莺唤起，屏山残睡，眼前春晚。点絮年光，销与谢娘池馆。惜芳笺管成何用，花外东风悽断。占新阴未稳，泪铅无数，梦云飘散。",
      "苦相思瘦损，宫腰几许，宽却罗衣一半。未必天涯，省识忖寒量暖。经年袖损调筝手，尘满十三金雁。劝愁弦漫傍，绿窗残日，旧情真懒。"
    ]
  },
  {
    "id": "adcfe4db4daafd0adce56daffe99d273",
    "title": "念奴娇·二月十二日妙光阁下感赋",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "青松冷日，甚推排不去，无情春色。强与风光流转处，依旧清明寒食。戍鼓楼台，佛香尘土，三两初莺识。琴声悽断，断肠花外残客。",
      "天末谁为招魂，薜萝山鬼，哀些空吟得。尽有贞元朝士感，白首同归尤惜。旧顿天寒，新亭日暮，泪尽山阳笛。沧桑何事，出林烟磬初寂。"
    ]
  },
  {
    "id": "adcfe4db4daafd0a1eeb6df6afc59df7",
    "title": "惜秋华西邻海棠盛开，对花醒坐，赋呈主人",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "绣幄春姿，倚东风似惜，伤高心绪。零乱露痕，清宵醉温帘户。银台滟入仙霞，照不稳、倾城眉妩。销春是、秦筝乱咽，新声金缕。花恨寄何许。",
      "酹闲情尚怯，寻常尊俎。短梦殢流，水逝锦悽香苦。相思说与华清，怕夜深、睡魂谁主。无语。拍阑干、自寻愁句。"
    ]
  },
  {
    "id": "adcfe4db4daafd0afb37ffb89a27ecd1",
    "title": "长亭怨慢和忍盦春尽书怀之作",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "再休问、愁边鸥鹭，月冷沙昏，梦归何处。故苑沧波，为谁绿到旧游路。石鳞风起，呜咽作、前秋语。流水不参差，莫涴了、一分尘土。",
      "前度。有天风瑟瑟，日夜步虚来去。新蒲细柳，问谁信、好春无主。恨双燕、不把斜阳，细说与、碧窗烟雾。只翳镜飞红，遮断凌波新步。"
    ]
  },
  {
    "id": "adcfe4db4daafd0afd92620a1909b645",
    "title": "三姝媚瞻园约为西山之游，寒阴殢人，屡阻携屐，雪后引眺，赋此代简",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "晴丝横苑路。际林端微明，禁烟犹冱。唤客山禽，荡倦情销得，探春词句。野水棱棱，隔岸引、玉骢新步。旧崦微茫，只有梅花，撩人心绪。",
      "偏是芳游轻负。剩小萼疏簪，冻香谁护。梦熟西峰，又湿云和恨，暗凝春素。淡极愁蛾，还惹起、啼妆人妒。问讯香台消息，风铃细语。"
    ]
  },
  {
    "id": "adcfe4db4daafd0a0dc2c2ea9290ae15",
    "title": "婆罗门引",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "斜桥絮起，乱红牵恨点重茵。慵莺尚语残春。闻说凌波新步，遮断绣漪尘。恣蜡镫罗带，斗取闲身。",
      "长安丽人。算醉醒，总迷津。狼藉东风不管，只避花瞋。波帘翠颦，梦不散、相思堤上云。钗钿约、总是愁根。"
    ]
  },
  {
    "id": "adcfe4db4daafd0a2b317087aa50a722",
    "title": "还京乐夜坐，和梦窗",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "塞鸿近，著意偎沙，度月成秋响。傍黄昏愁重，旋搀铁马，檐头悲哽。",
      "溅泪花孤坐，屏山背烛幢幢影。倦睡减，遥夜怨起，罗衣新冷。",
      "听壶莲竟。梦沧波残画，风鸦阵黑如尘，垂翅未整。",
      "江湖画角声声，暗惊回、雨凉烟暝。搅愁肠，是按笛人稀，餐霞伴醒。",
      "脉脉窥华发，清霜飞上明镜。"
    ]
  },
  {
    "id": "adcfe4db4daafd0aa4472b193077d7af",
    "title": "绿盖舞风轻遥和鹜翁元武湖逭暑之作，同弁阳老人韵",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "一阕定风波，倦眼登临，危阑对横绮。凉笛延秋，江湖归未得，浅醉慵倚。劫后吟魂，又轻被、蘋丝牵系。正红衣掠岸，西风催堕秋蕊。",
      "杯底。遣得孤欢照影，弄清波、短鬓尘洗。酒入襟痕，好心期、换与故年闲泪。梦里沧洲，更不信、孤根无寄。过江人，销尽看花英气。"
    ]
  },
  {
    "id": "adcfe4db4daafd0a9b02ba6d3ca89379",
    "title": "菩萨蛮",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "绿云倭堕低鬟重。无端青镜相矜宠。孔雀满东南。水沈中夜添。",
      "有人红烛背。妆淡眉成字。何事种春愁。春休愁未休。"
    ]
  },
  {
    "id": "adcfe4db4daafd0a9b02ba6dd8c24814",
    "title": "菩萨蛮",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "宜瞋宜喜红双脸。新娇一态无拘检。满镜泪波酸。妒春春向阑。",
      "中塘双燕子。学语差池起。辛苦斗腰肢。累花扶著伊。"
    ]
  },
  {
    "id": "adcfe4db4daafd0a9b02ba6d3f4e1fb6",
    "title": "菩萨蛮",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "乱莺啼破红云热。误他浓睡花时节。不拆画秋千。春人谁耐闲。",
      "缃桃攀未尽。暗里朱颜损。教合玉韡笙。双成听不听。"
    ]
  },
  {
    "id": "adcfe4db4daafd0a9b02ba6d1240f4ff",
    "title": "菩萨蛮",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "凤窠长昼蒙头睡。筹花斗草原无意。扶梦下西楼。芙蓉江上愁。",
      "路长双桨促。队队红衣浴。不合住横塘。秋潮日夜忙。"
    ]
  },
  {
    "id": "adcfe4db4daafd0a9b02ba6dc36c657c",
    "title": "菩萨蛮",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "才调龙饼留人语。旋捐宝玦催人去。去住两朦胧。灵犀无路通。",
      "朝朝翻象局。懒划琼钗卜。不到落花时。春愁君不知。"
    ]
  },
  {
    "id": "adcfe4db4daafd0adab7099fabaf422f",
    "title": "角招怀半塘日下",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "送君后。沧江晚、望风几度搔首。雁边寒讯逗。破驿老枫，游倦时候。",
      "天涯未负。怕负却、十围垂柳。素石清泉尽有。奈今夕，玉关情，祓清愁无酒。",
      "知否。乱尘涨袖。夷歌野哭，销得残阳骤。庚郎魂断久。",
      "迸入江南，玉龙哀奏。冰霜共守。剩一抹、峰眉依旧。",
      "梦咽西窗烛瘦。待商略、白鸥心，回肠又。"
    ]
  },
  {
    "id": "adcfe4db4daafd0a2b24b824994854cb",
    "title": "采绿吟",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "软玉吴波路，画手点笔，分明蘋风。笛外柳烟，舷尾澄镜无声。两山青不断，斜阳晚、数行鸟度空屏。卷回溪、莲歌渺，棱棱湖月又生。",
      "抛断水精宫，天涯梦、菱丝撩乱千顷。三十陂秋，但泪接烟程。甚时真、投老江湖，忘机后、商略白鸥盟。归帆误、牢落鬓霜，残客茂陵。"
    ]
  },
  {
    "id": "adcfe4db4daafd0ae2e9f05bf9dc2223",
    "title": "解蹀躞",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "雁声带愁飞转，渐换秦弦柱。似嫌摇落，江蓠旧游误。心事别久谁知，锦笺重叠缄成，梦云无据。",
      "为君诉。依旧差池双羽。东风背帘觑，几曾羞煞，菱花好眉妩。眼看残画沧波，夜阑擘破箜篌，劝公无渡。"
    ]
  },
  {
    "id": "adcfe4db4daafd0a7143ad4da73c7a04",
    "title": "兰陵王·芦花，和麟楥",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "竟头白。明镜秋霜共色。荒埼外、摇露荡烟，零乱春丛换凄碧。江湖味惯识。牢落低舷倦笛。黄昏后，无处顿愁，愁似潮来夜风急。伊人旧游历。在买醉鱼天，分社鸥席。",
      "凉花浅濑秋无极。自湿渍衫絮，怨沈笳管，离披天水断梦失。甚身世禁得。江国。待将息。怕如画烟波，皴破铅墨，沈阴断雁声中黑。黯雪片千顷，欲衔无力。菰蒲何处，岁暮约，但睡忆。"
    ]
  },
  {
    "id": "adcfe4db4daafd0ac7cf1cc3b8f95ce9",
    "title": "点绛唇·雁来红其一",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "抬举西风，醉扶一捻鹃魂小。误花疑草。别样伤秋稿。",
      "窥笑东邻，解妒宫妆好。秋娘觉。茜裙颠倒。收拾红情早。"
    ]
  },
  {
    "id": "adcfe4db4daafd0a8c972ceed6451cd9",
    "title": "花犯·花朝后一日雪中晦鸣见过",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "碾城根、凌波路软，琼妃下清晓。冻禽啼觉。惊素影林亭，芳意娇小。柳丝倦挽清明到。和烟冰断沼。",
      "望里怯、踏青新步，香尘轻换了。拖筇犯寒故人来，梨霙影、乱扑风前衰帽。丝鬓冷，聊温取、冻花香醥。伤春惯、费人泪眼，能几度、歌前同醉倒。问瘦倚、荒阑谁暖，无聊莺燕老。"
    ]
  },
  {
    "id": "adcfe4db4daafd0a54a8b5c6f85a46a6",
    "title": "点绛唇·雁来红其二凤仙",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "丹穴春姿，托根翻恋朱阑好。抱香多少。梦稳秦楼晓。",
      "奁史新翻，瘦损麻姑爪。秋妆了。守宫红小。来伴花房捣。"
    ]
  },
  {
    "id": "adcfe4db4daafd0a5e0984ee71bf78d3",
    "title": "抛毬乐书胡仲巽净业湖僦舍",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "一架红楼面堞斜。凌波百队气如霞。",
      "滤纱风拥妙香入，上枕山当苏幕遮。解妒栖鸳梦，网取吴魂便作家。"
    ]
  },
  {
    "id": "adcfe4db4daafd0adf2be99c2275a866",
    "title": "杨柳枝",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "旧梦吹花著渭桥。新愁封泪问湘皋。永丰坊畔风流极，晚向人前斗舞腰。"
    ]
  },
  {
    "id": "adcfe4db4daafd0adf2be99c3a1f9542",
    "title": "杨柳枝",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "无主楼台半夕阳。笛中人去更回肠。东风销尽宫黄点，背定愁鸾理旧妆。"
    ]
  },
  {
    "id": "adcfe4db4daafd0adf2be99c8640a3eb",
    "title": "杨柳枝",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "似水鹃声一夕催。青丝骄马断章台。分明摇落江潭路，依旧傞傞软舞来。"
    ]
  },
  {
    "id": "adcfe4db4daafd0adf2be99cb725c743",
    "title": "杨柳枝",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "通体当风弱不支。年光销尽断肠丝。不辞身作桓宣武，看到金城日坠时。"
    ]
  },
  {
    "id": "adcfe4db4daafd0a68dce3fcaf21848f",
    "title": "二郎神偕乙盦、晦鸣、悔生步净业湖上",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "泪荷战雨，碎一镜、翠云如泻。渐罥蝶香乾，笼鸳阴减，装就城湾残画。旧是瑶源，凌波路、洗恨入、袜罗尘罅。休更结、冷禅一架。袈裟地、水风无价。",
      "闲话。沧桑事影，玉尊浇罢。问蠹粉诗痕，龛荒苔满，经岁蛮薰尚惹。梦老西涯，冷鸥三两，空怨月明遥夜。听梵外似有，箫声断续，汜人来下。"
    ]
  },
  {
    "id": "adcfe4db4daafd0a4c71d622735db29e",
    "title": "转应曲",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "春雨。春雨。飘断碧烟双语。云屏一倍清寒。",
      "独拥罗衣夜阑。阑夜。阑夜。梦到宝钗楼下。"
    ]
  },
  {
    "id": "adcfe4db4daafd0a4c71d6226d1ac0a4",
    "title": "转应曲",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "春柳。春柳。昔日青青在否。东风临路千丝。",
      "轻薄看人别离。离别。离别。铅泪单衣时节。"
    ]
  },
  {
    "id": "adcfe4db4daafd0a4c71d6228da5a416",
    "title": "转应曲",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "春水。春水。不寄盈盈闲泪。年年流尽年光。",
      "今日闻歌断肠。肠断。肠断。道是病深愁惯。"
    ]
  },
  {
    "id": "adcfe4db4daafd0af137049b2b1278f7",
    "title": "阮郎归",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "飞鸾阔袖舞经年。铜花骄玉颜。秋裳多定昨宵寒。啼蛄金井阑。",
      "挥锦字，掷金钱。稿砧山复山。织成春恨尽无端。残机催下难。"
    ]
  },
  {
    "id": "adcfe4db4daafd0a69c74f567feb8faa",
    "title": "陌上花",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "杨花落尽，娟珉苔蚀，粉尘凝处。比翼魂归，冰枕泪绡成缕。落鬟故黛春何在，十九华年空度。最无端万里，椒涂新践，竟沈仙驭。",
      "瘗花铭漫草，凉天断雁，只称听风听雨。倩影高唐，香烬返魂无据。别鸾枉谱千琴曲，梦冷一弦一柱。草离离付与，扬州一样，玉钓斜路。"
    ]
  },
  {
    "id": "adcfe4db4daafd0a8d47e2893b033eec",
    "title": "清平乐·南雄试院晚桂深冬始花",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "蜂黄未斛。香外梅尘扑。碎糁辟寒金簌簌。惊起月中人独。",
      "年年梦冷仙梯。凌寒露粟侵肌。销得钿筐泪点，画阑秋去多时。"
    ]
  },
  {
    "id": "adcfe4db4daafd0ad8514cafba78fee3",
    "title": "南乡子",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "初日上，水西涯。无人来吊素馨斜。花底教歌江上住。",
      "鸳鸯侣。只向海云红处去。"
    ]
  },
  {
    "id": "adcfe4db4daafd0ad8514caf8676c723",
    "title": "南乡子",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "云磴滑，雾花晞。西樵山上拣茶归。山下行人偏借问。",
      "朦胧应。半晌脸潮红不定。"
    ]
  },
  {
    "id": "adcfe4db4daafd0ad8514caf91205757",
    "title": "南乡子",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "三水口，合双江。画轮踏踏碾轻航。舶趠小风来舵尾。",
      "长年喜。白日摊钱波浪里。"
    ]
  },
  {
    "id": "adcfe4db4daafd0ad8514caf6b76624d",
    "title": "南乡子",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "萝幌合，玉沙清。一峰送过一峰迎。日夕沾裾榕雾湿。",
      "行不得。越鸟声声如劝客。"
    ]
  },
  {
    "id": "adcfe4db4daafd0ad8514caff1d5d089",
    "title": "南乡子",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "中宿峡，夜钟寒。诃陵环子尚人闲。过客摩挲嵌壁记。",
      "猿归未。雾鬓风鬟明月里。"
    ]
  },
  {
    "id": "adcfe4db4daafd0ad8514cafb05cf85f",
    "title": "南乡子",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "飞鸟绝，怒涛吞。踏天无路割苍云。竹縆缒厓横板坐。",
      "樵斤和。时有飞霞身畔过。"
    ]
  },
  {
    "id": "adcfe4db4daafd0ad8514caf8a7bc1a4",
    "title": "南乡子",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "乌石渡，数家横。今年雨少误秋耕。瘦日沈溪饥犊卧。",
      "无功课。夜半烧畬岩际火。"
    ]
  },
  {
    "id": "adcfe4db4daafd0ad8514caf77392f93",
    "title": "南乡子",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "岩秀发，剩江南。一重鬟髻一重奁。急桨冲波催去箭。",
      "升舻看。诘屈浈流如大篆。"
    ]
  },
  {
    "id": "adcfe4db4daafd0ad8514caf0488cc61",
    "title": "南乡子",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "支枕后，落帆前。客心孤迥满江天。手叠红笺谁与付。",
      "曹郎句。为客正逢无雁处。"
    ]
  },
  {
    "id": "adcfe4db4daafd0a3212e60062ff5ff9",
    "title": "虞美人·西斋雨夜送客",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "晚莺帘户飞杯罢。檐语鸣风马。天涯春尽雨声中。一寸烛花犹恋绮筵红。",
      "望京楼外浮云满。愁迸看花眼。名台吹冷旧黄金。赚得五陵骄马少年心。"
    ]
  },
  {
    "id": "adcfe4db4daafd0ae984bfee002b6386",
    "title": "高阳台·惠州西湖，朝云墓在其左侧",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "连巘平烟，清波小镜，妆成缩本西湖。语变炎禽，年光细草催徂。分明玉塔红棉路，笑暂来、客意疏芜。太匆匆、拖策天涯，叠鼓城隅。",
      "一杯销与罗浮碧，占清新风日，天与髯苏。片霎鹃声，朝霞飘堕沤珠。丹成不共维摩去，怕散花、人比山孤。熨归魂、小碣蛮花，留偈如如。"
    ]
  },
  {
    "id": "adcfe4db4daafd0a3698e7ffd3129eb7",
    "title": "鹧鸪天·其一韩江小舟，庳篷狭舷，制如吾乡乌杉，连朝春晴，行潮嘉闲，烟韶月媚，清远山水，恍贡眉睫，悠然空谷之见似人也",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "沙尾风痕约晚凉。雨馀山语响匡床。罗文水比空奁定，品字帆如画扇张。",
      "尘世事，水云乡。鸱夷好计苦参商。梦回月到乌篷罅，便认双溪夜渡航。"
    ]
  },
  {
    "id": "adcfe4db4daafd0a861256971fb799e4",
    "title": "点绛唇·舟行荷荡侧，客有话故乡花事者",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "推枕逡巡，打篷几阵临明雨。雨丝才住。山响残鹃语。",
      "为惜江湖，催办鸱夷去。凌波妒。坐中无数。心在青墩路。"
    ]
  },
  {
    "id": "adcfe4db4daafd0a9c818fd06b9383f9",
    "title": "鹧鸪天·其二威如属和，得远树二语，为足成之",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "句里春姿发翠微。拍天新涨曲痕肥。亭亭远树人离立，拂拂轻帆莺乱飞。",
      "移晚棹，占空矶。水窗飘笛细风回。眼中无限沧波意，欲采蘋花一笑非。"
    ]
  },
  {
    "id": "adcfe4db4daafd0aec4088dfa68b9559",
    "title": "声声慢·西园逭暑。园在广州提学廨，余襄公武溪集注所谓庭际罗立九曜石者也",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "新花改岸，颓柳通波，旧家水石依然。小祓闻根，风泉响出琅玕。虚堂嫩凉收雨，引秋心、催占鸥边。供昼永、有分茶火续，选石诗镌。",
      "晼晚年芳空惜，被绿阴狼藉，催熟金丸。几日珍丛，南飞越鸟巢安。沧洲梦痕，何处枕屏拖。一桁青山无路去，傍清阴、敷簟露眠。"
    ]
  },
  {
    "id": "adcfe4db4daafd0a58c7f69350e16574",
    "title": "采桑子·洪心孺席上赋柠檬汤",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "水精眠梦人消渴，不赐金茎。凭仗纤琼。旋起春雷出素瓶。",
      "一匙还乞蛮姜点，石乳花腾。两腋凉生。风味清于醒酒冰。"
    ]
  },
  {
    "id": "adcfe4db4daafd0aa5bbc2fe7821f8d3",
    "title": "清商怨·夜泊歧槎",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "蛮江呜咽向夕敛。又劲风吹滟。似有归渔，笼镫重系缆。",
      "孤村馀更紞紞。夜渐深、向谁肝胆。沙月冥迷，荒萤三四点。"
    ]
  },
  {
    "id": "adcfe4db4daafd0ab9dacd48e200ed8b",
    "title": "抛球乐·鹿步书所见",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "照水孤墟出瘴林。人家三五荔支阴。",
      "网师午散市声减，樵侣夜谈山理深。一叶挐音过，惊起沙头墨色禽。"
    ]
  },
  {
    "id": "adcfe4db4daafd0ae990c7a11b480c7d",
    "title": "婆罗门引·六月既望，水西小榭纳凉，忆己亥是夕龙树寺旧游。用梦窗韵",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "纱巾倦整，绕池风起叠奁冰。泠泠雨度高城。帘卷天东娥镜，娟夕素妆成。奈临醒玉艳，尚妒闲情。",
      "南楼翠层。记被酒、踏莎行。未了琴尊短梦，惊散笳声。鸥边社凉，又拖逗、秋心生半庭。芳卷墨、自展罗屏。"
    ]
  },
  {
    "id": "adcfe4db4daafd0addf18eeea4adb1a0",
    "title": "洞仙歌·为张圣雌明经铭匏瓜砚。时君将北归，复媵一解",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "琳腴新摘，剩温岩云片，钓带双文似牵蔓。想松煤销夜，研写羁愁，摩挲处、凝得玉鸲泪眼。",
      "呼童花外洗，小叶幡幡，凉翠漂香墨池满。相伴压归装，象管鸾笺，心心待、秋波一脔。",
      "便料理、疏狂炙红丝，定销与天孙，画眉新怨。"
    ]
  },
  {
    "id": "adcfe4db4daafd0aa775deb4d3722902",
    "title": "月华清·中秋对月，怀半塘扬州",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "梦冷瑶华，花凝绛阙，素娥秋思多少。暮合纤云吹，占谢郎悽抱。掩空弦、怨鹤飞回，耿残漏、夜乌啼觉。谁到。小骖鸾旧路，绀尘亲扫。",
      "桂粟阑阴望渺。忆画烛笼秋，别怀钱绕。泪尽铜仙，携得玉盘空好。暂将息、冰镜闲愁，懒斟酌、羽裳新调。留照。为红桥廿四，玉箫亲教。"
    ]
  },
  {
    "id": "adcfe4db4daafd0aa66317865de3d2f3",
    "title": "更漏子",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "玉钗风，鸾扇月。闲过穿针时节。笼画烛，待牵牛。无人独上楼。",
      "楼前路，孤帆暮。又送去年人去。将锦字，上金梭。浅秋生曙河。"
    ]
  },
  {
    "id": "adcfe4db4daafd0add25694278d961fb",
    "title": "水龙吟·其一城西访伯厚坐清佳堂偶述",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "雁霜微坏林衣，好山青出无人境。溪流云去，塔邀烟止，秋坰如镜。懒与呼筇，嗒焉隐几，炉薰初定。背阑干一角，枯香冷翠，留不得、惊鸥影。",
      "最忆凌沧佳兴，驻飞仙、亲题吴艇。因依未了，西龛香火，南园觞咏。蛮羽无聊，斜阳不管，荒波变景。漫商量后约，秋心似叶，堕虚帘暝。"
    ]
  },
  {
    "id": "adcfe4db4daafd0a96025e57a3c6414e",
    "title": "哨遍",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "家在半塘，人是半僧，畴识平生事。僧曰嗟，四坐听无哗，老之称实从壮始。礼有之。恒言未容称老，吾今何怙而何恃。空指点杉湖，寒云丙舍，皋鱼清泪如泚。纵不能、誓墓永相依，又焉敢、自尊老鬓髭。朋辈哀焉，呼而不名，用从吾志。嘻。",
      "甚矣吾衰，卅年昏宦诚何味。吾友疑罪死，刻鹄之繇能记。好一笑咨禅，三生证果，天亲无著为兄弟。甚囊粟机缄，欋椎事业，昨非今未必是。剩百年、老屋隔清漓，便投劾、归耕苦无期，办蒲团、又牵身世。呺然哆口瞠目，那辨如如偈。但随挈鹭提鸥伴侣，默以自容而已。副其名者仅如斯，老人之遇可知矣。"
    ]
  },
  {
    "id": "adcfe4db4daafd0ab3392998ba27eb96",
    "title": "水龙吟·其二七星岩",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "午禽啼断苍烟，砉然堕地秋星碎。天风四咽，泉飞转侧，云移向背。上界斋钟，初寮佛火，沈沈石气。对诸峰离立，萧寥水槛，浑未觉，鱼龙戏。",
      "一径岩扃溪次。洞云深、孤猿惊睡。导人双炬，砂床绣发，湫奁镜委。欲理元言，锄芝客去，安禅无地。倩僧雏细拨，马蹄歰藓，辨开元字。"
    ]
  },
  {
    "id": "adcfe4db4daafd0a2600b981264eb75c",
    "title": "浪淘沙·甲辰除夕和宋周晋仙明日新年之作",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "何用买春钱。拥褐闲眠。劳生身世蜕中蝉。一枕双溪明月路，三版风船。",
      "愁信到鸥边。云水沿缘。东风有约且欢然。孤竹乱山残酒醒，明日新年。"
    ]
  },
  {
    "id": "adcfe4db4daafd0a447b6e53c41d7325",
    "title": "高阳台·客有示本事词者，率同其韵",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "飘箔衰镫，归楼细雨，隔年人换闲愁。红蕊辞春，东风蹀躞荒沟。黄金钿合同心结，梦未阑、燕冷搔头。倚空帘、明镜徘徊，鬓改花羞。",
      "东墙轻送斜阳老，怕三年楚玉，病不禁秋。踯躅吹湍，白騧一逝难留。障花乱笑飞春语，负旧情、丽玉箜篌。算泠泠、几折回波，曾节秦讴。"
    ]
  },
  {
    "id": "adcfe4db4daafd0aff363e628df29fee",
    "title": "琵琶仙送褚孝通移疾归杭州，孝通新悼亡",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "归到西湖，未应误、豆荚樱珠时节。无那孤瑟弦空，春声带愁咽。兰棹涴、残鹃泪点，怕啼湿、故裙尘箧。中酒年光，收帆兴绪，容易华发。",
      "待催办、腰笛单衫，趁苕水、东边旧时月。相送荷花一路，把君恩重说。春渐老、幽单客枕，拚十年、逝水销别。可奈江国漂花，瘴天啼鴂。"
    ]
  },
  {
    "id": "adcfe4db4daafd0a1683d6fc0ccd838b",
    "title": "声声慢·城北一废园新营花树，激流植援，游事甚盛",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "城痕烟结，镜曲香销，巡阑远避尘红。未近黄昏，无人冷翠蒙蒙。西邻旧家双燕，倚娇瞋、新妒雕栊。寻胜处、是檐虚岫纳，屧响廊空。",
      "谁信伤春倦客，费临花娇马，愁对巫峰。多宴心情，飘镫阑夜偏浓。尊前几人，闲泪背东风。浇与珍丛酒醒未，堕娇云、一片梦中。"
    ]
  },
  {
    "id": "adcfe4db4daafd0abaad0e36cbca3e36",
    "title": "暗香·半农诵示苏龛和石帚之作，再踵其韵",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "露蟾玉色，凝酒边泪点，东风闻笛。梦老石湖，出手高枝未忺摘。临镜伤春几许，愁思托、江关闲笔。唤睡觉、一片仙云，幽语鹤争席。香国。",
      "旧约寂。断瘴海万重，半萼尘积。凤笺误泣，不许相逢许相忆。金屋商量未准，移怨咽、罗亭荒碧。待寄讯、稀翠羽，冷崦耐得。"
    ]
  },
  {
    "id": "adcfe4db4daafd0ad15739d3a8ccfebe",
    "title": "浣溪沙·赠刘语石",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "著酒单衣带眼磨。十年流恨满吴波。秋来独客易悲歌。",
      "烟月怀人词笔瘦，江关费泪笛声多。韩陵无语奈君何。"
    ]
  },
  {
    "id": "adcfe4db4daafd0af32f182ea92a3b64",
    "title": "浣溪沙",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "已过荼蘼未艺兰。蝶愁蜂笑两无端。旁人刚道好阑干。",
      "排日清歌巾有泪，凭春短袂手惊寒。早知芳节挽回难。"
    ]
  },
  {
    "id": "adcfe4db4daafd0af32f182e777f3f4f",
    "title": "浣溪沙",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "谁辟毬场试马蹄。春坰小队暂提携。横枝冈路野烟迷。",
      "西海有情添漏永，东风无力办花齐。相逢且唱白铜鞮。"
    ]
  },
  {
    "id": "adcfe4db4daafd0af32f182e92047d74",
    "title": "浣溪沙",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "日饮无何但举杯。观空一笑醒心飞。扇尘何事点轻衣。",
      "别样云山憎入画，同行凫鹜渐无机。御风跬步是真归。"
    ]
  },
  {
    "id": "adcfe4db4daafd0a49ede36735eaa807",
    "title": "声声慢·题叔问戊戌沽上词卷",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "伤高中酒，去国行吟，秋风倦旅天涯。落日长安，浮云西望能遮。津楼卧惊凉雨，燕辞巢、客未还家。背镫起，为清愁断水，病眼看花。",
      "醉墨乌丝多感，叹十年尘迹，身世团沙。人事音书，不堪重梦东华。哀时庾郎萧瑟，仗江关、词赋销它。归计晚，倚吴桡、慵和浣沙。"
    ]
  },
  {
    "id": "adcfe4db4daafd0a0a6571810ad3ca2d",
    "title": "探芳信春城连雨，游计因循，叔问拈梦窗雨声楼阁，寂寞收镫之句，切情依黯，约次其韵",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "烛花瘦。问夜吟诗肩，清寒支否。殢剪镫帘幕，浇愁但偎酒。细禽啼湿西崦梦，半落东风后。坐逡巡、泛舸游情，看花芳候。",
      "岩径藓班绣。正撩乱苍鬟，钿尘迷昼。未稳阴晴，探奁卜、欠红豆。翠眉谁惜年芳去，惟有纤纤柳。黯江城、似墨吴云满岫。"
    ]
  },
  {
    "id": "adcfe4db4daafd0a37f543ef8519877a",
    "title": "玲珑四犯城西探梅，笛声起邻舫中，回棹谱之",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "压水梦寒，蒙花霜浅，空陂鸥逝何许。数峰青弄影，酒洗吴台古。何郎旧情未赋。又东风、画船烟浦。泪粉春魂，袜尘游事，吹老玉龙苦。",
      "行云满垂虹路。忆疏香步绮，低髻迎户。往来罗袖，尽早蝶冲寒去。清歌自在人闲世，送闲客、幽单春旅。愁寄语。无人问、题裙旧侣。"
    ]
  },
  {
    "id": "adcfe4db4daafd0ae19890d52fb30bf0",
    "title": "齐天乐·叔问新营樵风别墅，将买春西崦，归补梅竹篱落闲，愁雨兼旬，戒寒不出，见示新作，依韵报之",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "酽寒城郭花如睡，连宵但闻凄雨。旧箔飘镫，新泥殢屐，缥缈空山春绪。寻鸥路阻。问荒雪西湾，断盟谁主。歰指霜弦，夜窗愁按去年谱。",
      "垂虹斜畔倦鹤，绕枝千百啭，空怨期误。蔽竹书棂，交枝镜幕，抛却疏香一坞。吴波似语。怕重踏苍岩，麝尘迷步。后约幽邻，梦云分水墅。"
    ]
  },
  {
    "id": "adcfe4db4daafd0a9ae8cc40f9460815",
    "title": "木兰花",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "华镫添酒西楼别。酒醒天涯闻语鴂。晓帘隔泪数残葩，夜镜和愁遮满月。",
      "相思画字篝尘灭。缄恨玉珰终不达。一春孤馆雨留人，憔悴东风无处说。"
    ]
  },
  {
    "id": "adcfe4db4daafd0adf2be99c320d672a",
    "title": "杨柳枝",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "故苑腰肢掌上轻。花街踏马旧知名。啼莺莫讶成阴早，栽近津桥眼便青。"
    ]
  },
  {
    "id": "adcfe4db4daafd0adf2be99cc7e112b6",
    "title": "杨柳枝",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "人道枯稊不作丝。迷离烟雨又龙池。东风吹作流萍去，胜结菖蒲解笑谁。"
    ]
  },
  {
    "id": "adcfe4db4daafd0adf2be99cb553b429",
    "title": "杨柳枝",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "横笛吹花出汴州。长条抵死斗风柔。锦帆自解伤离别，无复春波断得愁。"
    ]
  },
  {
    "id": "adcfe4db4daafd0adf2be99c41c18ca0",
    "title": "杨柳枝",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "雪絮相和减却春。楼台白日断歌尘。金鞭分道长楸去，莫笑章台旧舞人。"
    ]
  },
  {
    "id": "adcfe4db4daafd0a0e555c43a896c50c",
    "title": "三姝媚",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "江城寒食后。倚深尊难浇，酽愁如酒。梦迹楼台，半柳憔花悴，暗尘春绣。坐暝层帘，重步影、红香三嗅。金缕休催，摘索空枝，玉纤冰透。",
      "天上瑶华别久。料抱得秦筝，艳阳弹瘦。泪雨罗窗，有镜鸾亲见，病云眉岫。讳说春寒，斟酌到、凭高双袖。断送梨花空苑，东风认否。"
    ]
  },
  {
    "id": "adcfe4db4daafd0a0df32b66c7b9e100",
    "title": "庆春宫",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "凫玉封烟，蝉梳抛黛，凤窠旋旋黄昏。流管梅芳，缘屏兰旧，怨蟾不照孤颦。絮繁丝乱，又重叠、清寒著人。宫衣添未，催罢鸾笺，销瘦真真。",
      "相思化作仙云。捐玦中洲，心事虚陈。伤别啼妆，端忧灵体，蘅皋重梦无因。坠欢寻去，镇呵泪、红绵镜尘。回衾镫暗，还数中宵，鹃语残春。"
    ]
  },
  {
    "id": "adcfe4db4daafd0ac2ebbe3bd5ac7285",
    "title": "鹧鸪天",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "作恶东风十日阴。春愁吹雪上疏簪。荒荒白日人闲世，酽酽苍波逝者心。",
      "书易倦，酒慵斟。孤怀无地与登临。江城一夜黄梅雨，不抵虚舟泪点深。"
    ]
  },
  {
    "id": "adcfe4db4daafd0a022c50c2543a26b5",
    "title": "木兰花慢·重宿西湖退省庵，时湖上人家杂居，楼阁突起，与十年前风物又异矣",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "赐明湖一曲，认乔木，中兴年。算小队郊坰，中原壁垒，天放身闲。颓阑。旧吟拍处，问月明、元鹤几时还。战舰东风梦断，画奁西子妆寒。无端。",
      "金碧拥檀栾。唐突此湖山。念吴峰立马，荷花桂子，休唱屯田。延缘。钓竿未买，怕鱼龙、风恶搅鸥眠。醉拭西城残泪，衰杨鬓影鬖然。"
    ]
  },
  {
    "id": "adcfe4db4daafd0a3b705760a2a26dce",
    "title": "阮郎归·其一埭西山行，偶书",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "水墟花濑上彊村。双溪溜竹分。鬓丝供得十年尘。飞泉清角巾。",
      "拖瘦策，理空纶。重寻钓石温。年年含笑待归人。春山清净身。"
    ]
  },
  {
    "id": "adcfe4db4daafd0a427585fcea55e251",
    "title": "二郎神西溪交芦庵为樊榭老人及其姬人月上祠栗主处",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "镜流换眼，避旧约、丳湖叠舸。听水乐空岩，烟禽深竹，如唤缘流客坐。往日词仙寻秋地，有顾影、惊鸿来堕。曾梵夹写名，唐诗摘句，等闲功课。",
      "无那。维摩病侣，松根长卧。问丈室飞花，匆匆何事，收拾人天净果。拥髻因依，倚声幽款，赢得定中香火。残雁外，瑟瑟芦风渐起，送神弦和。"
    ]
  },
  {
    "id": "adcfe4db4daafd0a8d328109a79796e8",
    "title": "阮郎归·其二",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "松风夹径响鸣箯。溪云相后先。丁丁啄木似哀弦。居人方掩关。",
      "罗带水，玉屏山。谁家好墓田。野花香绣翠微边。春樵红一肩。"
    ]
  },
  {
    "id": "adcfe4db4daafd0ae6a7b7ddb4a43031",
    "title": "诉衷情·田田榭夜坐",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "并湖亭馆甃波平。屏绮浅藏镫。屋山倚扇孤坐，竹尾看移星。",
      "歧路事，倦游情。梦难成。露姿销尽，玉簟端然，一夜秋生。"
    ]
  },
  {
    "id": "adcfe4db4daafd0a11b5b89c3bcb0ac7",
    "title": "采桑子·其一湖上逭暑，日课小词，仿六一",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "人言泛月西湖好，连夕云阴。蕉枥萧森。办得闲房听雨心。",
      "素娥似惜人寥寂，低挂平林。催辔西沈。出意来宵款款临。"
    ]
  },
  {
    "id": "adcfe4db4daafd0a5469bd2bbeb10d8a",
    "title": "唐多令·双清馆赋菊，呈苏龛",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "钿阁月初斜。霓裳闲旧家。病西风、还护屏纱。消受伶俜寒蝶意，香不到，鬓边鸦。",
      "衰帽侧霜华。尊前百感加。卷帘人、同是天涯。教理秋妆临镜看，人毕竟，淡于花。"
    ]
  },
  {
    "id": "adcfe4db4daafd0aef1369bc15e08d2c",
    "title": "采桑子·其二",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "三潭月上西湖好，载酒来过。髡柳无多。奈此彭郎白发何。",
      "凭阑才觉秋香重，万笠风荷。万点秋螺。浩翠如潮赴镜窠。"
    ]
  },
  {
    "id": "adcfe4db4daafd0aef1369bc639be196",
    "title": "采桑子·其二",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "看山觅句西湖好，小艓中流。水枕花帱。无数风光点笔收。",
      "暝摇一叶苍茫去，浴鹄湾头。蝉语弦秋。何处诗人黄篾楼。"
    ]
  },
  {
    "id": "adcfe4db4daafd0aef1369bca82a7fbd",
    "title": "采桑子·其二",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "佛香仙呗西湖好，住近南屏。病耳冥冥。惯数清钟向晚声。",
      "夕阳黄到黄妃塔，草树鬅鬙。照影分明。巾拂颓然一老僧。"
    ]
  },
  {
    "id": "adcfe4db4daafd0aef1369bc8b3b3ee2",
    "title": "采桑子·其二",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "闲鸥最识西湖好，肯别青墩。来话君恩。一叶扁舟著岸人。",
      "三旬且住轩中住，潭舫开尊。斗取闲身。明岁花时准到门。"
    ]
  },
  {
    "id": "adcfe4db4daafd0af0d139cba1fcc717",
    "title": "清商怨",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "琤琤凉叶下似雨。飐岸镫三五。怨动西风，昏鸦相尔汝。",
      "轻桡芙蓉别浦。阿那边、画桥朱户。禁断情尘，攓蓬中夜语。"
    ]
  },
  {
    "id": "adcfe4db4daafd0ac7c1b828e78801af",
    "title": "应天长·衬鹤柴席上送剑丞",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "旋鸦乱叶，驱雁断云，凉秋半剪楼幕。敛避酒场闲局，风床病盘礴。黄花社、催素约，认旧隐、阆风狂鹤。乱襟袖、一嗅寒香，懒问哀乐。",
      "无益是悲歌，向老文园，同调渐寥邈。去去渡江词客，孤吟当狂药。朝衣重知强著。恋梦里、探春双屩。赋归晚、驿路苍烟，须寄梅萼。"
    ]
  },
  {
    "id": "adcfe4db4daafd0acf91b99222694cb8",
    "title": "鹧鸪天·丙午沪滨除夜",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "莫厌屠苏酒入唇。雪馀帘户转奇温。接天镫色流连夜，照海花光著莫春。",
      "吟鬓短，彩符新。五湖犹是未归人。明年好办扶犁去，为报苕山一㡧云。"
    ]
  },
  {
    "id": "adcfe4db4daafd0a49c88d363e24a31e",
    "title": "被花恼此紫霞翁自度腔也。止莼、叔问一再和之，余效之",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "梅风薄扇黯吴天，如墨坐迷窗晓。乱鴂催春去多少。青门白社，销年梦影，镜里逡巡觉。弹剑懒，著书迟，酒杯只称花枝照。",
      "依旧去年人，闲恨萋萋似芳草。烟萝路背，画㡧苕山，倦枕还寻到。是宽鞋瘦策旧经行，又飞絮、飞花故相恼。一叶去，省识临盟鸥渐老。"
    ]
  },
  {
    "id": "adcfe4db4daafd0a9b02ba6d565bec4e",
    "title": "菩萨蛮",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "龙钟双袖花前泪。白头聚领残春味。狂走信孤篷。东西南北风。",
      "瞢腾经岁瞥。不见兰芽茁。浇酒背帘阴。梨花寒食心。"
    ]
  },
  {
    "id": "adcfe4db4daafd0ad011bf2cf0ca0df3",
    "title": "惜红衣·其一中秋踏月，过叔问夜话，兼忆伯宛海滨索居情况，用梦窗韵",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "度暝随萤，推帘动竹，露庭一白。载酒人来，园苔破荒碧。吴丛桂老，看小叶、娥妆慵约。香陌。皴破长笺，著霜花陈迹。",
      "冥鸿海侧。独卧飘镫，流波涴离色。相思未寄瘦客。耐秋寂。销得石湖鸥伴，闲话水西云北。系故园心事，惟有苍蟾能识。"
    ]
  },
  {
    "id": "adcfe4db4daafd0aa26be59c92565df6",
    "title": "惜红衣·叔问既示新词，又疏论白石旁谱，稽撰同异，谓次旬日字为韵，证以梦窗、莱老二阕，足破红友疑尘。爰用其说和白石是解其二",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "倦舸随潮，回筒限日，病销吟力。抱魄江蟾，吹镫半规碧。清弦误转，谁解顾、当筵琴客。春寂。香暗影疏，说梅边声息。",
      "西风满陌。来去吴尘，闲愁乱云藉。沧洲梦在旧国。雁行北。解惜暮年词赋，都是庚郎经历。要旧狂同理，题醉一园枫色。"
    ]
  },
  {
    "id": "adcfe4db4daafd0ade2dd5fe1db47478",
    "title": "解蹀躞·答叔问",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "雁绳仨低江馆，晚背垂虹路。素情题叶，吴波断云聚。依旧一度回肠，引杯笛起西风，送秋何处。",
      "镇吟伫。期共青芝呼棹，仙禽导幽步。梦回萝薜，闲心去来阻。君听空外声声，和人今夜商歌，病螀愁雨。"
    ]
  },
  {
    "id": "adcfe4db4daafd0aa9f30082c404a8fb",
    "title": "惜红衣·其三年时与叔问有买邻之约，逡巡未就，今将卜居吴氏听枫园，书报叔问，申以是词，再用姜韵",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "雁老长云，鸦翻去日，断愁无力。未了菟裘，苕山怨凝碧。寒花鼓点，还解笑、庞眉书客。湛寂。西崦老仙，约鸥边将息。",
      "红香旧陌。撩梦铜驼，巢痕半尘藉。三年一觉瘴国。渺南北。好约岁寒胥宇，雪棹五湖吟历。只过墙清饮，轻负落杯山色。"
    ]
  },
  {
    "id": "adcfe4db4daafd0af0f3f390b333439e",
    "title": "好事近·彭嫣词，为北山楼主人作",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "眠雨茂陵秋，曾赋上林游猎。谁乞金茎澄露，疗琴心消渴。",
      "相哀几辈赖云鬟，高楼句愁绝。肯伴鸱夷一舸，胜双清珰札。"
    ]
  },
  {
    "id": "adcfe4db4daafd0a7e3d101b2e30ae6c",
    "title": "惜红衣·其四伯宛岁晚北游，执别依黯，三叠姜韵送之",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "饯梦清杯，催装短日，殢人筋力。转海西风，冲帆破淞碧。高鸿去远，穷望眼、江楼羁客。疏寂。歧路柳条，叠离歌无息。",
      "车尘九陌。人海花场，文梁燕泥藉。平居俊赏故国。五云北。落日古台金冷，吟望白头重历。对五陵年少，愁涴单衣缁色。"
    ]
  },
  {
    "id": "adcfe4db4daafd0a48123d38f11aee2f",
    "title": "小重山·答叔问",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "梅润经熏不下衣。闭门三日雨，晚莺稀。东风和絮转晴丝。红芳尽，慵和饯春词。",
      "欢事隔年非。樱桃三见后，剩斜晖。闲愁取次报君知。漂花水，流恨上朱扉。"
    ]
  },
  {
    "id": "adcfe4db4daafd0ab0603686bbc5b047",
    "title": "红林檎近枇杷",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "分笼樱初罢，系枝铃仨圆。素手荐新雨，霏香乱瑛盘。东园西园载酒，坐想露嚼风餐。旧约曾骤雕鞍。",
      "花里闭门看。缀蜡书未达，缄别味馀酸。相如赋懒，渴怀愁绝眉山。胜天涯春老，堂阴翠晚，梦魂还泊湖上船。"
    ]
  },
  {
    "id": "adcfe4db4daafd0ac342e9318b2c2919",
    "title": "念奴娇·题秋厓卷子",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "曝书人老，好池台都共，画叉飘泊。碧玉通津流客梦，分付雨烘烟托。千首填词，十年磨剑，心决归耕乐。小楼添否，白头依旧牢落。",
      "难得两幅鹅溪，一船虹月，来侑郫筒酌。坐忆承平觞咏事，展对凉堂清幕。灵宝厨空，丰城剑合，此中关丘壑。钱郎句好，须君补上笺角。"
    ]
  },
  {
    "id": "adcfe4db4daafd0afb4264fa91a0c8e4",
    "title": "新雁过妆楼张山荷尝得薛镜于吴市。背錾思娟小印，索书娟镜楼榜，媵之以词",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "粉蠹金奁，闲情事、绿窗影出娟娟。舞鸾斜倚，亲见小字连环。越缕披香笼袖角，弁峰添黛晕眉弯。惯温存、夜来茜色，销与华年。",
      "春风盈盈满箧，伴上帘绀玉，浅照低鬟。赋情多丽，空怅翠竹寒天。熏炉半温绣户，问妆靥、何时相向圆。寻芳约，料小菱春影，不隔蓬山。"
    ]
  },
  {
    "id": "adcfe4db4daafd0a8c5b99a7d3657578",
    "title": "念奴娇·月下过叔问吴小城东墅，乃七夕也。归来始觉之",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "樵风溪馆，有吴鸥分席，闲缘潇洒。灭烛自携凉月色，来理茶瓜情话。罢笛鸿归，开帘萤入，一扇风无价。稀星出没，薄罗云意如画。",
      "忘却天上秋期，红墙碧汉，隐隐飙轮驾。功拙未关吾辈事，赢得清凉今夜。针缕闲情，盘花绮梦，老去慵描写。高梧摇露，远空仙羽来下。"
    ]
  },
  {
    "id": "adcfe4db4daafd0a4d3cecfa51c74a26",
    "title": "声声慢·酬叔问",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "寒花栖盎，连雨春池，孤吟慵和残蛩。经酒林亭，秋心著处迎逢。江山感时摇落，闭闲门、还对青松。缀新眺、傍清弦静送，天际冥鸿。",
      "梦断芳华骄眼，有西崦老鹤，为导仙踪。素约鸱夷，年年负了吟篷。天涯借人，丛桂漫逡巡。招隐西风倚阑处，看归云、犹恋旧峰。"
    ]
  },
  {
    "id": "adcfe4db4daafd0ac6d8fd27457421be",
    "title": "高阳台·再和叔问待月溪堂之作",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "寒玉秋筠，衰丝暝柳，矾头浅画林峦。溪月生迟，低窥不照愁颜。尊空尚恋回肠地，伴怨虫、微语荒阑。最销凝、独梦飘镫，连唱投竿。",
      "鹧鸪啼老江南事，算樵风家世，人外闲闲。卅载吴栖，鹤天长占高寒。乡心历乱趋残夜，有雁行、飞度关山。傍西风、一倍哀时，词客休还。"
    ]
  },
  {
    "id": "adcfe4db4daafd0a27be78fd5406c3ee",
    "title": "鹧鸪天·高啸桐病中索赋",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "眼底罡风事事新。太虚何用竞浮云。偶然出手从卢雉，未肯低头拾惠文。",
      "忧国病，苦吟身。全家捣药起秋尘。酒船茶具江天好，乞取鸬鹚自在春。"
    ]
  },
  {
    "id": "adcfe4db4daafd0aebcdff62d5c3ceda",
    "title": "琵琶仙张白琴有还湘之赋，索词为别",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "归种桃花，楚云满、故国仙林如缬。林外横笛呼犍，春泥渐啼滑。乡绪引、江关倦客，奈歧路、短丝难折。落手沧洲，当歌白日，珍重华发。",
      "旧题句、银烛西楼，梦尘剪、东风黯销歇。谁遣一艎新水，送飞花如雪。中夜起、吴鸿试数，对月明、酒醒伤别。底事抛得鸱夷，五湖空说。"
    ]
  },
  {
    "id": "adcfe4db4daafd0a4334969f8b4d8b3e",
    "title": "蝶恋花",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "一院东风莺对语。中酒年光，不定阴晴雨。红萼盈盈谁是主，珠帘锦帐新歌舞。",
      "人事音尘关百虑。坠絮飞丝，都是愁来路。泪眼留春春似许，江湖满地漂花去。"
    ]
  },
  {
    "id": "adcfe4db4daafd0ad29d0c83fee57650",
    "title": "大酺同江韵秋过顾氏园看牡丹",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "背石阑低，花幡定，深锁仙云成簇。凌晨雕玉帔，伫鞓红妆面，弄姿金屋。醉缬吹烟，清阴涨午，抬举东风娇足。玉环三生梦，傍吴娃闲馆，伴春幽独。奈书叶无题，覆杯多恨，鬓丝惊触。欢游须秉烛。",
      "酒边事、光景奔轮速。恼乱是、登楼病眼，断水愁心，卷红芳、泪波盈掬。未信青春掷，凭故国、鹃声催促。况零落、清平曲。栽买无地，归对庭莎闲绿。怨吟为谁更续。"
    ]
  },
  {
    "id": "adcfe4db4daafd0ae03116b04b3dde17",
    "title": "一萼红·花步里回棹，示白琴",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "水西浔。罥蘋波小橹，鸦轧和春禽。江雨黄梅，吴吭白纻，轻送闲醉闲吟。旧游换、平烟废绿，剩燕语、偎定谢堂深。打马情怀，焙蚕天气，经惯销沈。",
      "歧路不禁游冶，甚扁舟俊约，寂寞而今。芳影帘衣，华年瑟柱，愁绪双系疏襟。未须讶、狂酲楚客，对花发、歌底少年心。待说相思又休，月澹楼阴。"
    ]
  },
  {
    "id": "adcfe4db4daafd0aa90bcdc105c5d166",
    "title": "蕙兰芳引",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "吹露晚芳，点妆镜、半鬟云绿。记接坐知香，镫底最嫌曙促。画裀步起，镇对恼、歌梁尘簌。甚泪弹不尽，误落石榴裙幅。",
      "俊约微波，离觞歧路，此恨盈目。怕归马心情，销与素娥夜独。开屏山翠，梦沈小玉，相见难、南雁短封慵属。"
    ]
  },
  {
    "id": "adcfe4db4daafd0a21864190f6df7d36",
    "title": "竹马子送白琴",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "嗟寒雨飘烟，衰兰泫露，故山年晚。向虚楼倦对，城谯角起，霜林屏展。",
      "坐惜独客悲歌，繁弦倦轸，渐催离宴。眼底酒须醒，要看人、一舸秋潮如箭。",
      "为想经行地，帆随雁落，梦先湘转。灵均旧日沈怨。",
      "漠漠波尘吹换。定忆听雨风情，剪镫吟事，人隔吴枫远。",
      "惊飙万叶，黯淡斜阳满。"
    ]
  },
  {
    "id": "adcfe4db4daafd0ae9f7458a45c7403d",
    "title": "卜算子·慢",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "炉烟候暖，帘雨戒寒，倦极拥衾无寐。酒力初销，更听撼林惊吹。引霜天、断角催人起。换向晓、娟娟素景，蟾华潋滟无际。",
      "寂寞凭阑地。渐眼断京尘，梦迷湘水。后约丁宁，坐费翠封传泪。好年光、虚度衰镫底。待与约、江湖送老，怕归鸿憔悴。"
    ]
  },
  {
    "id": "adcfe4db4daafd0aeb3a2144fb615c6c",
    "title": "江南春",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "颓柳敧台，明漪浅甃，青瑶相拱如笏。笼诗壁坏，冷旧家、垂露秋笔。门外稀来辙。沧浪近、步尘更洁。几料理、簃南莳药，池北横书，吴皋占断烟月。",
      "飞仙去，飘绛节。想汗漫青城，梦攀萝葛。山阳剩侣，尚解说、胭脂晴雪。邻笛惊风歇。斜阳外、画阑凭热。归隐几人，秋语泠泠，枫根暗泉呜玦。"
    ]
  },
  {
    "id": "adcfe4db4daafd0a762dc636d1247c14",
    "title": "望海潮",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "长风吹雁，飞云横鹢，浮天万里无休。独夜梦魂，千山鳞甲，繁笳暗入边愁。来作步虚游。正月明湘佩，霜拭吴钩。元鹤声声，十三屏外，唳清秋。",
      "狂吟击楫中流。问蓬莱左股，残画谁收。挥扇顾荣，登楼王粲，兹行不为封侯。吹笛唤潜虬。要赌将黄海，还与沧洲。甚日鸱夷共君，晞发五湖舟。"
    ]
  },
  {
    "id": "adcfe4db4daafd0aaef6f1bc39574e75",
    "title": "浣溪沙·曩阅都肆丛册中，见桂未谷寄内诗笺，有帷月镫花二语。吟讽辄上口，或谓未谷集中无此诗也，词以纪之",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "笔诀依微蠹粉流。江湖书客苦吟秋。小笺传恨与妆楼。",
      "帷月皎于新镜面，镫花歧似古钗头。复丁老去转工愁。"
    ]
  },
  {
    "id": "adcfe4db4daafd0aa172a0b58a97af63",
    "title": "木兰花慢·庚戌岁除",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "闭门春未觉，又莺语，报芳期。恁寂寞心情，酥花旧影，蜜苣新啼。惊窥。镜霜鬓缕，负邻家、折赠古梅枝。老鹤枫窗去久，等闲苔竹凄迷。天涯。",
      "病枕未成归。醒到晓钟时。笑东风故国，红情绿意，都被愁欺。支离。岁朝倦笔，算一年、芳物不堪题。待理中园步屧，廉纤小湿春姿。"
    ]
  },
  {
    "id": "adcfe4db4daafd0a1cbfc0d8f7429258",
    "title": "鹧鸪天·人日泛舟花步里",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "市尽官河得雪清。孤游移舸避妍晴。春愁似水连鸥起，山色通桥与雁平。",
      "年事换，雨香零。题诗谁寄草堂灵。酒醒寺寺钟声发，仿佛江船夜半听。"
    ]
  },
  {
    "id": "adcfe4db4daafd0adcaf23d190bed05f",
    "title": "石州慢·听成竹山谈香雪海之游",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "客里光阴，啼过翠禽，春到南国。云凹小萼缄红，涧曲玉姿凝白。寻香一舸，际晚棹入空冥，湖烟销尽双崦碧。斜月独逡巡，料芳心难觅。",
      "休忆。两京梅讯，羌管惊尘，未堪栖息。惯住天涯，换梦东风能识。伤春泪尽，可奈岁晚何郎，江城还听黄昏笛。唤起五湖心，仗尊前吟力。"
    ]
  },
  {
    "id": "adcfe4db4daafd0ae853d85546cd874c",
    "title": "烛影摇红·寓园海棠，一株亭亭，独上出楼甍丈许。今年作花最繁，一夕为风雨所损，词以惜之",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "倾坐东风，画楼天半仙云起。照妆微晕泪胭脂，明镜交枝倚。绣屋秦筝梦底。按梁州、催吟殢醉。乱莺啼罢，换尽斜阳，香红尘世。",
      "无定阴晴，苍茫不解东君意。眼前何地著春光，颠倒闲桃李。欲赋华清旧事。衍波尘、寒凄蠹纸。睡魂不返，烛爓屏山，相思独自。"
    ]
  },
  {
    "id": "adcfe4db4daafd0a37a7a2f69f64ea58",
    "title": "八声甘州·五日饮花步市楼，买棹而返",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "算年年、五日太凄凉，今年且为欢。正梅风薄扇，蘋烟卷幕，水阁虚寒。胜剪塘蒲渐老，香噀酒杯宽。未会行吟意，醒醉都难。",
      "多事荒唐呵壁，把兰荃章句，抛恨湘沅。笑江南倦客，闲恋橛头船。待流连。钗符节物，又河桥、飞雨暮催还。垂杨外，散迎神鼓，叠棹轻澜。"
    ]
  },
  {
    "id": "adcfe4db4daafd0a6bee12b99d6f2799",
    "title": "临江仙·沈子封将之官滇中，与兄乙盦暂客沪上，偶有感于东坡谓子由宦游相别之日浅，退休相从之日长二语，以日长榜其寓楼，乙盦有词，依调和之",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "风雨十年孤旧约，高楼一夕秋清。碧天如水雁行成。飘萧梧竹底，便有对床声。",
      "可惜荒溪撩梦起，简书猿鸟犹惊。急呼明月送杯行。扫除心眼事，双笑送平生。"
    ]
  },
  {
    "id": "adcfe4db4daafd0ae794a3133941cb64",
    "title": "渔家傲·送赵尧生",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "几日寻秋双画橹。闹红闲了横塘路。梦落西湾香屧步。呼酒处。荒波怪石犹堪语。",
      "容易新凉生碧树。离心却趁高鸿去。一叶井梧飘蜡苣。须念取。江南今夜潇潇雨。"
    ]
  },
  {
    "id": "adcfe4db4daafd0a3f975f1bef0ae39e",
    "title": "暗香疏影·秋晚过樵风别墅，分残菊一丛，归以梦窗谱写之",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "露黄一襭。向故人帽底，翻窥飞雪。病起重阳，帘卷西风晚寒结。愁味伤秋更苦，惜缥壶、家泉冰洁。记冷香、呼取馀杯，清事隔篱说。",
      "休道柴桑路远，小城正岁晚，人事凄绝。独坐遗芳，便有东风，不改漂摇柯叶。枝头甘抱枯香死，有霜后、伶俜孤蝶。愿此花、从此休开，占断义熙烟月。"
    ]
  },
  {
    "id": "adcfe4db4daafd0adbe78456af72538b",
    "title": "倒犯辛亥岁除",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "泪眼看新桃，旧符岁华如扫。闲门闭早。黏鸡画燕都删了。谁家竞弄，箫鼓新声林鸦闹。剩炷火星寒，不放东风觉。漏壶乾，未霜晓。",
      "呵手梅窗，翠管银罂，前尘如过鸟。梦起睇故国，又春绿，将年到。怕只益、花枝恼。苦低垂、白头吟望杳。算百计谁如，日饮无何好。独醒人已老。"
    ]
  },
  {
    "id": "adcfe4db4daafd0a755605dd0739a128",
    "title": "买陂塘题夏悔生同年山塘秋泛图",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "夕阳边、几千年事，惊鸦和叶零乱。画船自荡无情水，不管伤秋人换。■■■。谁记得、碧城天样阑干远。蓬莱更浅。剩语石花凉，埋香藓坏，浇酒问吴苑。",
      "樽前意，疏了燕台笑伴。故人吟帻慵岸。风情薄到如云叶，多事双鬟还劝。君不见。才一角、微波断送江南晚。玉箫休按。便虎气腾■，澹烟衰草，一味助凄怨。"
    ]
  },
  {
    "id": "adcfe4db4daafd0a0c5c2e7d5dca94c9",
    "title": "念奴娇",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "半奁残雪，有闲鸥、解讶讨春幽侣。寒勒野梅开未遍，醉缬香屏无数。曲岸连桡，短亭呼酒，多事闲风雨。鹤天烟暝，晓窗来看题句。",
      "朝暮。黄阁前尘，青芝旧诺，梦与荒波去。凄咽虎山桥畔笛，还为吹香别浦。琼蕊重攀，翠禽如唤，投老双𡹮住。轻阴无际，坠红休点帆路。"
    ]
  },
  {
    "id": "adcfe4db4daafd0adeeff46732cc4a62",
    "title": "八声甘州·甲寅闰端阳",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "要今年、沈醉到湘累，更番酹觞蒲。甚骚心满纸，兰衰蕙变，章句荒芜。照眼丹榴依旧，霜鬓与花疏。陈似三年艾，人意何如。",
      "湘水无情谁吊，又凄凉节物，流恨江鱼。笑南风不竞，夺得锦标无。问辟兵、赤灵谁画，剩小窗、儿女闹钗符。■■■，■■■■，■■■■。"
    ]
  },
  {
    "id": "adcfe4db4daafd0a51746126ba952298",
    "title": "烛影摇红·止翁招集乙盦斋中，率赋",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "飘断春镫，酒卮不抵残寒酽。借人篱落酹横枝，消与流年感。客意飞花共减。费天涯、清铅数点。画堂双燕，飞傍谁家，雕梁新占。",
      "独卧沧江，旧盟寻到鸥群淡。莫凭回雁诉乡心，满地惊波撼。生茶春盘未餍。两京梅、凝尘半糁。岁寒情味，肯被邻家，东风轻赚。"
    ]
  },
  {
    "id": "adcfe4db4daafd0a4334969f2ecfa18e",
    "title": "蝶恋花",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "飘酒繁英如雪片。摇荡游丝，那系流光转。未必清歌弹指散。急觞催拍谁能限。",
      "涴地花尘生对面。步障重重，未省春深浅。烟语隔窗人不见。解红新曲空排遍。"
    ]
  },
  {
    "id": "adcfe4db4daafd0ac887f0895f1993bb",
    "title": "高山流水宋徽宗松风琴",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "故宫法曲冷朱弦。倚龙吟、风雨潸然。开宴记芳时，南薰韵入流泉。河清慢、徵角重翻。宸游处，仙籁层霄遍彻，仗合苍官。和春雷别殿，笃耨御香前。",
      "无端。青城几千里，黄鹄谱、应指秋寒。零乱杏花词，梦落万水千山。问霓裳、几度飘烟。知音少、枨触孤臣老泪，怨拨哀弹。恨宫声不返，凄绝陇禽言。"
    ]
  },
  {
    "id": "adcfe4db4daafd0a0b5696d1842d8882",
    "title": "还京乐其一和庞檗子",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "断魂事，说与残笺，倦墨能惆怅。念鬓羞尘镜，泪灰蜡炬，吹箫谁唱。",
      "记影娥池上，长条带月和烟荡。倩素手，扶醉唤取，柔波双桨。",
      "伫高楼望。剩狂花歧路，飞莺未惜声声，芳草又长。",
      "东风换绿林亭，暗梨云、慊梦来往。费销凝，是急雨弦声，明霞佩响。",
      "怨色西阑月，窥人昨夜薇帐。"
    ]
  },
  {
    "id": "adcfe4db4daafd0a355e43e278000c91",
    "title": "鹧鸪天·立秋夕同瞿庵过君直家饮海淀莲花白，元遗山有饮倪文仲家莲花白醉中之作，率同其调",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "呜咽丹棱水不波。拍浮来赴小红螺。临风坐接秋香近，擎露凉分太乙多。",
      "从汗漫，日亡何。霸陵醉尉不须诃。白头野史亭前客，消得平生老茗柯。"
    ]
  },
  {
    "id": "adcfe4db4daafd0a0f9bbb8f0887b880",
    "title": "还京乐其二题况夔笙餐樱词",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "倦怀抱，阅尽斜阳，稍觅微波语。任坠香迷燕，乱红踏马，缄情无据。",
      "问绛都花事，伤春泪泼闲风雨。并万感，吟夜醉晓，蛮芳成谱。",
      "旧销魂处。傍珍丛千绕，而今涨笔狂尘，弦外调苦。",
      "沉吟又拍阑干，荡云愁、海思如许。坐沧洲，还赚得天涯，文章羁旅。",
      "半箧秋萧瑟，兰成身世重赋。"
    ]
  },
  {
    "id": "adcfe4db4daafd0ab385d751b5109c5c",
    "title": "虞美人·八月十四夕，同吴瞿庵赋",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "常娥不悔偷灵药。碧海孤秋约。宝奁犹未是圆时。谁唤风前乱笛起参差。",
      "纤云卷尽金波冷。破碎山河影。言愁真欲问青天。可许今年明月复明年。"
    ]
  },
  {
    "id": "adcfe4db4daafd0a622076821130780a",
    "title": "水调歌头·寿沈子培七十",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "风力与吹垢，海日总明楼。危阑笼袖无边，景物座中收。变灭白衣苍狗，寂寞寒山虚牖，心定与天游。吟望依南斗，吾道讵沧洲。",
      "白符芝，碧筒酒，若为酬。双声笛奏翩然，一鹤此衔筹。早是夔龙耆旧，况复刘樊嘉耦，仙籍本双修。佳语持相寿，羲驭伫回辀。"
    ]
  },
  {
    "id": "adcfe4db4daafd0af29ff18e434909e6",
    "title": "点绛唇",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "镫黯春阴，瘗花铭罢空瑶想。佩环无恙。梦结归风响。",
      "十载江春，与忆桃根桨。仙云往。费人惆怅。多事千丝网。"
    ]
  },
  {
    "id": "adcfe4db4daafd0a8409389417327bac",
    "title": "念奴娇·题蒋孟蘋写书图",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "渊源蜀学，问灵衿谁托，鹤山一叟。巨集觥觥天水刻，艺苑珍逾琼玖。三箧云亡，一瓻许借，善本蕲无负。元亭油素，古香擩染衫袖。",
      "前事十七遗篇，纷纶要义，三写流传久。说似芳椒排日课，几辈姜芽敛手。金薤端书，瑶华副墨，操劵名山寿。卮言日出，坠传期与宗守。"
    ]
  },
  {
    "id": "adcfe4db4daafd0a36f0988430c26e6f",
    "title": "金缕曲",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "惯醉长生酒。是前身、安期飞舄，浮丘挹袖。鼎鼎百年皆寂寞，肯负持螯双手。问蛉蠃、二豪知否。不喻茗柯微妙理，便三杯、两盏终多又。持此意，为君寿。",
      "羡君无事如犀首。尽随宜、千场盘礴，月天花候。此乐未须儿辈觉，此事今人稀有。恁日涉、园林如绣。四海子由真健者，定白须、红颊长厮守。还起舞，对花侑。"
    ]
  },
  {
    "id": "adcfe4db4daafd0a6bef076836405983",
    "title": "浣溪沙·其一西溪泛舟，同病山、仁先、贞壮、吷盦、愔仲、伯完",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "又是寻秋一度来。十年城郭半蒿莱。眼明屈曲镜流开。",
      "出骨微嫌山偃蹇，折腰犹舞柳毰毸。荻花抛雪点行杯。"
    ]
  },
  {
    "id": "adcfe4db4daafd0a987e751e3699ac52",
    "title": "水调歌头·壬戌七月十六日甘翰臣招同王息存、王病山、况夔笙、潘饼庵、劳敬修及令弟璧生、子季、闰生非园秋禊，赋此纪事",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "今岁不闰夏，昨夕已中秋。但期风月佳耳，何地不清游。尽有婵娟花竹，难得肝肠冰雪，尔汝狎盟鸥。胸次几丘壑，老子已菟裘。",
      "我知君，君傲我，醉乡侯。掀髯一笑，纵非吾土且登楼。有弟相非食肉，有妇相呼谋酒，客至亦浮休。扬觯论齐物，何必问黄州。"
    ]
  },
  {
    "id": "adcfe4db4daafd0a86a9a579ea08375b",
    "title": "百字令题余尧衢倦知山庐图",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "角巾投老，依然是、抟控人生骨肉。造化小儿空簸弄，随分寻得归宿。老层三椽，良田二顷，高卧清湘曲。荒湾织屦，老仙来伴幽独。",
      "谁道倦羽安巢，惊尘连海，哀郢歌相续。多难万方同一概，目断乡园松菊。故国青山，沧洲白发，归梦愁成斛。何年畏垒，大穰珍重遗祝。"
    ]
  },
  {
    "id": "adcfe4db4daafd0a4334969fba55e85e",
    "title": "蝶恋花",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "带雨孤花支薄暮。天际朱阑，隔著蒙蒙雾。刻骨相思侬与汝。东风计较闲言语。",
      "得意红襟穿绣户。但解呢喃，不省谁为主。影事零星从细诉。千头万绪君休误。"
    ]
  },
  {
    "id": "adcfe4db4daafd0abb3d65b70fe6a11d",
    "title": "帝台春寿词",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "冈上竹黄，祥云绚南国。瀛海秋澄，闻道今年，蟠桃初实。好是金英浥露处，劝觅醉、郦乡泉洁。话春晖，子舍心情，云帆催发。",
      "堂锦幂，萓翠茁。驻凤翼，粲鲛额。正紫禁仙郎，彩衣归也，亲祝春慈南极。料得瑶台谱家庆，香入金觞暖仙液。拜寿母年年，认幔纱霞赩。"
    ]
  },
  {
    "id": "adcfe4db4daafd0a33c7d79bb964f8bb",
    "title": "醉蓬莱·寿词",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "望南云似盖，簇翠萱丛，亭亭堂北。家庆屏开，㬉琼枝瑶席。东海桑柔，南阳菊滟，万景澄秋夕。寸草心情，瓣香亲拜，明星南极。",
      "粉署仙郎，彩帆归去，桑浦山前，版舆登历。乐府新声，下青鸾仙翼。缥桂香浓，仙厨麟脯，有麻姑亲擘。一曲陔兰，传觞遥羡，陶家宾客。"
    ]
  },
  {
    "id": "adcfe4db4daafd0affceddcde8b46e85",
    "title": "风入松·寿词",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "祥云如盖簇南州。双鹤更添筹。遥知家庆屏开处，有新声、乐府相酬。潋滟郦潭菊秀，葳蕤东海桑柔。",
      "仙翁衿佩水云秋。吟绪渺沧洲。数椒梅蕊巡檐笑，盎洞天、春入琼瓯。来岁鹊峰胜处，彩衣绕膝香浮。"
    ]
  },
  {
    "id": "adcfe4db4daafd0aa763c7d970cfc5f8",
    "title": "烛影摇红·寿词，集梦窗句",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "玉树悬秋，蜜沈烬暖馀香袅。银台双引绕花行，宿宴连清晓。数点官梅信早。占年光、琼箫缥缈。春风无定，过却重阳，蟠桃正饱。",
      "野阔天宽，赋情合载鸱夷棹。身闲犹耿寸心丹，阆苑芝仙猊。同抚云根一笑。彩毫飞、朱弦古调。双鸾共跨，已㬉天香，红萸乌帽。"
    ]
  },
  {
    "id": "adcfe4db4daafd0a455b2f14a00b0cf6",
    "title": "玉楼春·寿词",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "南云似盖笼澄晓。簇翠萱丛春暗袅。郦潭斟过菊花期，庾岭香迎梅蕊好。",
      "佳儿整顿诗篇了。瀛海归艎秋满抱。■■■■■■■，■■■■■■■。"
    ]
  },
  {
    "id": "adcfe4db4daafd0aed1095986204a8cd",
    "title": "虞美人·题费晓楼秋镫忆梦图，和渔川",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "井梧一夜惊秋早。月底南鸿少。金猊香篆不禁风。遮得天涯路断画屏中。",
      "帕罗费尽年时泪。欢怨浑忘记。秋更二十五声长。谁伴不眠人背合欢床。"
    ]
  },
  {
    "id": "adcfe4db4daafd0a8536ae7a3240c885",
    "title": "好事近·题前溪散牧图",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "扣角发高歌，谁把道书同读。不作羡鱼痴计，对溪光如玉。",
      "江湖犹是未归人，亡羊笑臧谷。早晚上彊山下，买春蓑黄犊。"
    ]
  },
  {
    "id": "adcfe4db4daafd0a49c646019411e35b",
    "title": "满江红·其一为病山、梦湘题匡庐笠屐图",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "放杖翩然，问谁是、高霞真逸。有尘外、浮丘袖把，洪厓肩拍。隔郡笺筒分日递，连峰屏障排云出。信肝肠、如雪两诗翁，机同息。",
      "浔阳郭，香炉色。记曾挂，西风席。老生涯只欠，苍烟双屐。出世扁舟谁净侣，入山他日犹生客。剩岁寒、风雪梦匡君，空头白。"
    ]
  },
  {
    "id": "adcfe4db4daafd0aee8235f4b1ab921c",
    "title": "柳梢青·题韵香道女画兰，儗厉樊榭",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "小熨芳笺。烟根露蕊，倩影亲传。粉本双身，黄絁一梦，薄负婵娟。",
      "年年听雨空山。消不得、天花妙鬘。休问东风，色香多少，叶叶情禅。"
    ]
  },
  {
    "id": "adcfe4db4daafd0a02cdc67b1375ba90",
    "title": "满江红·其二赋吴伯宛甘遁村居，时君将之官北行",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "门对青山，称旧隐、东皋亭馆。临玩有、绯桃黦浪，缃梅连岸。小筑最宜鸿案隐，十年未结鸥波券。问何时、著论效潜夫，先生懒。",
      "胸磊块，愁湔盥。销磨与，书千卷。笑修椽空寄，年年海燕。长策无如河朔饮，短歌休和南山矸。好趋班、青琐莫从容，沧江晚。"
    ]
  },
  {
    "id": "adcfe4db4daafd0af4e728b1d31b0ebd",
    "title": "减字木兰花·送黄小鲁",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "无情湘水。摇落芳蓠秋色里。冷月回桡。自倚清琴谱大招。",
      "平生风义。江汉愁心成屑涕。雪鬓霜髯。胸次先收一华山。"
    ]
  },
  {
    "id": "adcfe4db4daafd0ab3ec41451b6a30af",
    "title": "好事近·和梅缘韵",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "飘簟烛花凉，阑外水荭风急。箫罢忽催归去，有万千怜惜。",
      "铭心百遍许云英，料理寸肠直。别有当筵廋语，是红鹅不食。"
    ]
  },
  {
    "id": "adcfe4db4daafd0a03ae4afcf2d6672c",
    "title": "减字木兰花·题辛仿苏青衫捧砚图，集迦陵句",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "黄金台古。百不怜人游猎赋。醉帽攲斜。忍看灵均九畹花。",
      "玉箫风起。小展簟纹融似水。咄汝青衫。夜冷春葱下几签。"
    ]
  },
  {
    "id": "adcfe4db4daafd0a0dfea3619fecfe2d",
    "title": "鹊桥仙·次珊席上戏示白琴",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "五陵旧梦，五湖新约，并作天涯流浪。尊前点检去年人，半经卷、药炉供养。",
      "先生有道，隐囊纱帽，一笑都无我相。翠眉新作捧心颦，漫描得、远山相向。"
    ]
  },
  {
    "id": "adcfe4db4daafd0a285292c33bf90127",
    "title": "思佳客代赠",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "蝉翼单绡不道轻。粉清朱薄转盈盈。唤来羞障垂鸾扇，别去佯抛小雁筝。",
      "云护惜，月将迎。众中最得可怜名。花花相对相当惯，未要尊前意不平。"
    ]
  },
  {
    "id": "adcfe4db4daafd0a0f442ae7a466ea91",
    "title": "水龙吟·展重阳，虎阜李公祠小集，呈子异",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "画帘官舫清秋，五湖对酒平如掌。簪萸节过，觞梅信远，溪山无恙。金虎荒烟，紫鸿新驾，连情散赏。问荒池剑气，消沈何处，一泓底，笙竽响。",
      "谁酹祠堂丞相，费勾留、中兴怀想。东风战鼓，匆匆换与，西塘菱唱。一局沧桑，九能词赋，几回怊怅。愿明年更健，重摩翠壁，倒黄花酿。"
    ]
  },
  {
    "id": "adcfe4db4daafd0a4334969f5520ae94",
    "title": "蝶恋花",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "役眼红芳容易歇。风雨沉沉，送了清明节。添尽罗衣寒更怯。旋灰香印无人爇。",
      "短睡却偎山枕热。梦里愁心，不放双眉缬。漏水半干街鼓绝。夜鹃啼上梨花月。"
    ]
  },
  {
    "id": "adcfe4db4daafd0a34f2ee539d51f349",
    "title": "西子妆题张白琴侬汀宴月图，用君特韵",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "驱马烛斜，背沤笛起，半罥空波花雾。被霜黄柳著愁多，绾离情、卧桥沙堍。闻鸡漫舞。尽商略、闲云去住。梦封侯，是锦鞯茸帽，玉箫亲许。",
      "英游误。岁晚瞢腾，射虎荒山去。几回酾酒拭吴钩，夜沈沈、照残乡树。萧关健句，换江表、登楼一赋。黯襟痕，不负当筵泪雨。"
    ]
  },
  {
    "id": "adcfe4db4daafd0a1676cf5fb0ddad28",
    "title": "谒金门·题张■■■■图",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "留不住。簇蝶仙裙微步。滴断巫峰天外路。画帘连夜雨。",
      "泪点黄花新谱。写作婵嫣忆语。待唤仙山双翠羽。深情凭寄与。"
    ]
  },
  {
    "id": "adcfe4db4daafd0af5bec9f00e93d7a3",
    "title": "满庭芳·赋刘聚卿所藏大小忽雷",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "蜀国冰弦，胡沙尘柱，双檀离合千场。春风几曲，乐府小沧桑。内宴倾杯趁拍，亲曾傍、红袖眧阳。伤心是，玉宸零落，一例委霓裳。",
      "东塘。曾识曲，六幺按出，孤咽清商。又比翼鹍鸡，飞下雕堂。安得双声绛树，琉璃甲、对拨龙香。人间世，惊雷破柱，重与话兴亡。"
    ]
  },
  {
    "id": "adcfe4db4daafd0a31ee27fa5bc9a82c",
    "title": "金缕曲·其一寿恽澹翁六十",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "一澹从天放。尽区中、秕糠尘垢，了无我相。身是凤皇池上客，彩笔曾干气象。但赢得、白头吟望。世变轮云千万态，算故山、猿鹤犹无恙。资格称，五湖长。",
      "森森风骨长松样。羡今朝、紫芝餐罢，葳蕤自养。谁奏鹤南飞一曲，神与臞仙俱王。似行入、玉山朗朗。此老胸中无块磊，笑谈闲、况有高歌荡。浑不用，瓮头酿。"
    ]
  },
  {
    "id": "adcfe4db4daafd0a820780b812077942",
    "title": "金缕曲·其二芸巢病起，赋此柬之",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "未是师种放。更休休、松风满听，山中宰相。兴到试拈如神笔，悟入渡河香象。正不免、高丘怅望。小示维摩居士疾，要众生、与我俱无恙。闲问讯，药苗长。",
      "休嫌枯木形骸样。总不消、嵇生高论，道机能养。说到补天填海事，泽雉依然神王。问何日、三光重朗。半醉每依南斗看，酒波中、那得西风荡。愁尽扫，抵千酿。"
    ]
  },
  {
    "id": "adcfe4db4daafd0ac218a3bf6abd5533",
    "title": "金缕曲·其三题中吴吴老行看子",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "自解嫌疏放。尽安排、黄齑注籍，酸寒骨相。此子最宜丘壑置，不称凌烟画象。有散髻、斜簪相望。同拜散人新封号，要江湖、终古长无恙。沧洲趣，日应长。",
      "头巾懒学周家样。伴诸公、吟尊料理，炉烟供养。手把离骚须痛饮，耳热酒酣神王。更难得、风云开朗。任尔安期灵气尽，武陵源、何物能摇荡。行荷锸，坐倾酿。"
    ]
  },
  {
    "id": "adcfe4db4daafd0a18ca0b6235131ad0",
    "title": "金缕曲·其四三和",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "赤手龙蛇放。痛陆沈、神州现出，天魔变相。劝汝长星一杯酒，起视青冥何象。有贯索、欃枪弥望。多少新亭闲涕泪，问河山、风景谁无恙。愁似草，刬还长。",
      "壶卢到处翻新样。漫平章、伯夷盗蹠，才人厮养。谁要卿来相料理，各约三章而王。盼不到、天清日朗。大好家居谁撞坏，是金银、气与天潢荡。消日计，仗醇酿。"
    ]
  },
  {
    "id": "adcfe4db4daafd0a90bdbd828cc410b6",
    "title": "满江红",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "积古斋空，谁与问、吉金祥器。粲然对、判悬半堵，土花凝素。三寿奚斯工作颂，一篇融扁新诠字。伴归装、虹月米家船，沧江涘。",
      "高文擅，嫏嬛秘。前尘渺，金銮记。问沈沦九鼎，人闲何世。小筑都含山泽趣，新诗定有云雷气。只夜深、长乐梦回时，潸然涕。"
    ]
  },
  {
    "id": "adcfe4db4daafd0aeb6198b8908cc706",
    "title": "金缕曲·其五四和，病中校梦窗词",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "一箭漳兰放。透筠帘、幽芬占断，酴醾宝相。欲写情芳无闲笔，空谷久消心象。展湘簟、波纹盈望。听雨独眠忘忧馆，正药烟、风定人微恙。壶漏水，几消长。",
      "闲愁依旧年时样。任输他、道书开阖，井华供养。归本欣然留亦好，何必丹砂气王。剩两眼、观书雪朗。一卷霜腴丛残谱，付人闲、秋士肠回荡。重按拍，试呼酿。"
    ]
  },
  {
    "id": "adcfe4db4daafd0a8f54da4a52455df5",
    "title": "寿楼春·题陈仁先南湖寿母图",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "云英英溪堂。正兰馨夕膳，梅点春觞。几度招邀山意，吸嘘湖光。佳处占，鸥凫乡。看婺星、连宵荧煌。况鱼脍双供，鹿车共挽，膝下有仙郎。",
      "年年祝，慈晖长。看双堤缋幅，淡抹浓妆。最好掬波涤研，临池题香。还整顿、闲篇章。趁柳阴、篮舆扶将。看家庆屏开，瑶池绮窗春未央。"
    ]
  },
  {
    "id": "adcfe4db4daafd0a101a06d500dbc29d",
    "title": "金缕曲·其六寿曹邃庵",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "一疏扁舟放。便安排、膏肓泉石，缁尘卿相。元是玉堂挥翰手，三策居然贾让。正雕缋、宣房景象。巨浪掀天风怒吼，把布帆、收定浑无恙。归去领，水云长。",
      "庭阶和气春醪样。更谁如、棣华交韡，芝兰竞爽。不问传家灵素诀，驻得朱颜长王。定忘却、趋班仙仗。牵率门生儿子辈，有篮舆、不用青藤杖。南飞鹤，为君唱。"
    ]
  },
  {
    "id": "adcfe4db4daafd0ab8ea88e9554cae0c",
    "title": "鹧鸪天·寿吴子修",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "隐几高楼送夕阳。天教晚节伴寒香。彩衣扶杖呼文度，椎髻新舂有孟光。",
      "秋潋滟，日舒长。三年海上看红桑。西湖归棹寻鸥约，好为梅花进一觞。"
    ]
  },
  {
    "id": "adcfe4db4daafd0ac7549c8342c4d9ce",
    "title": "减字木兰花·其一题李云谷先生残研拓本",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "英英光气。磊落半规三十字。旧学江门。一样深衣皂帽人。",
      "韩陵谁语。填海补天无用处。一片苍云。中有灵均旧泪痕。"
    ]
  },
  {
    "id": "adcfe4db4daafd0ac9148a75cbbb40c0",
    "title": "定风波·寿陈小石",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "花近楼头书眼明。水云矜佩本来清。一院双成诗伴侣。天许。谪仙人是老人星。",
      "往事北门严筦钥。忘却。好从南极驻箳篂。更进菖蒲觞面酒。为寿。与君沈醉梦觚棱。"
    ]
  },
  {
    "id": "adcfe4db4daafd0aa3374d858f4e3f29",
    "title": "减字木兰花·其二为潘弱海题画松",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "苍虬根干。不管人间风日换。龙性谁驯。貌此嵚崎历落人。",
      "含豪犹怒。那便蜿蜒霄汉去。规作新图。待访家山第四株。"
    ]
  },
  {
    "id": "adcfe4db4daafd0ad807989e6fd3a20d",
    "title": "寿楼春·题葛毓山词集",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "鸳鸯湖词乡。有金风俊拍，黑蝶新腔。几辈同音笙磬，振镳词场。纫楚佩，兰情芳。嗣雅音、曾推丹阳。想浣笔闽涛，呼笺澉月，料理酒边狂。",
      "燕台梦，飞花忙。拥青绫觅句，憔悴星郎。同是承平年少，大罗霓裳。桑海换、人琴亡。忆旧游、惊秋沧江。对箧底蟫尘，江关鬓霜愁庾郎。"
    ]
  },
  {
    "id": "adcfe4db4daafd0a6607e69def53fccd",
    "title": "清平乐·赵芝山属题其夫人遗照",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "步虚环佩。画里屏山地。落叶哀弦秋字字。证取彩鸾身世。",
      "竟床凉簟潺潺。麻源梦断空坛。不看十洲兵火，戴花人较平安。"
    ]
  },
  {
    "id": "adcfe4db4daafd0a6bc5694a2fcca4ec",
    "title": "满江红·题杭州岳忠武庙精忠柏，用忠武韵",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "大木无阴，浑不似、众芳雕歇。相望处、灵旗风雨，于今为烈。终古心坚如铁石，何人手植无年月。向南枝、应有旧啼鹃，伤情切。",
      "奸桧铸，沈冤雪。幽兰瘗，仇雠灭。问乔柯几见，金瓯圆缺。朱鸟定飘枋得泪，碧苔疑渍苌宏血。更空山、玉骨冷冬青，悲陵阙。"
    ]
  },
  {
    "id": "adcfe4db4daafd0af9d049f77d5e792d",
    "title": "浣溪沙·其二",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "溪水何缘也姓西。淡妆浓抹更相宜。几堆红树压芦埼。",
      "大好年光须酒送，小颓风范与鸥期。西湖虽好不须题。"
    ]
  },
  {
    "id": "adcfe4db4daafd0af9d049f7d218c240",
    "title": "浣溪沙·其二",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "作队凫翁导桨行。招提取次出花塍。一龛香火草堂灵。",
      "太息声家无记莂，因依佛界即传镫。我来分作打包僧。"
    ]
  },
  {
    "id": "adcfe4db4daafd0a875b61b55c4e1103",
    "title": "眉妩·题河东君妆镜",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "认文回蟠凤，影落惊鸿，秋水半规晓。篆取相怜意，菱花瘦、娉婷妆伴巾帽。秀眉倦扫。映涧东、红豆枝小。忏情是、一片沧桑影，带风絮愁袅。",
      "谁料玉台人老。剩故山蘼冷，铜晕孤照。稠发抛残后，诸天泪、春来肠断花貌。绛云恨绕。费麝奁、红翠多少。记亲见圆姿，和月满媚赪笑。"
    ]
  },
  {
    "id": "adcfe4db4daafd0adda92ca63cdb9f2d",
    "title": "踏莎行·题徐积馀小檀栾室勘词图",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "锦字香名，琴弦妙解。鬘花十二锵琼佩。风来应有凤笙和，月明定下蛾眉拜。",
      "苍雪清阴，白云仙籁。玉台家法千春在。江南谁解唱流波，共君绮语消吟债。"
    ]
  },
  {
    "id": "adcfe4db4daafd0aa84d3c2360426f0a",
    "title": "清平乐·集玉田句，赋芜园归思图",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "旧家池沼。镜里芙蓉老。满院飞花休要扫。过了一番残照。",
      "人生苦恋天涯。此时那处堪归。不道江空岁晚，白鸥尚识天随。"
    ]
  },
  {
    "id": "adcfe4db4daafd0a6b5e343188c845ce",
    "title": "百字令寿词",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "良医良相，记邦贤名论，千秋相属。仁术一身都是德，看取门庭雍睦。红杏家林，白华陬萼，趋步锵泉玉。恩言三接，上池曾效芹曝。",
      "嘉耦七十平头，桂芳相引，绕膝台莱祝。才调邺唐推玉季，为谱鹤南飞曲。万千欢悦，锦制花团簇，遐算筹添屋。双扶鸠杖，小园春在新绿。"
    ]
  },
  {
    "id": "adcfe4db4daafd0a15c26696119f7b8d",
    "title": "瑶华水仙",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "湘烟泛瑟，一笑迎风，是玉人归日。缄情未诉，荒翠冷、旧恨瑶宫消得。袜罗新步，肯轻放、凌波尘入。看等闲、京洛相逢，不坠素琼标格。",
      "年年鹅筦吹春，只冰折瑶簪，应未吹湿。沙清月冷心事，在矾弟梅兄能识。一杯谁属，望渺渺、江天无极。■■■、■■■■，■■■■■■。"
    ]
  },
  {
    "id": "adcfe4db4daafd0af7f5463c3df165b5",
    "title": "侧犯·送林铁尊之毗陵，即题其词卷",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "壮游易倦，廿年客味消吟卷。谁遣。是转烛秾华、酒边换。江湖梦觉后，始信文章贱。流转。",
      "甚翠墨、红牙尚堪伴。蘋洲旧月，笛韵和天远。料理到、顾塘秋，归鹤未嫌晚。倦拍霓裳，急觞慵劝。一曲樵歌，待君排遍。"
    ]
  },
  {
    "id": "adcfe4db4daafd0ab77a4c98b4888aef",
    "title": "减字木兰花·题老燕恋雏图",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "几双玉剪。掠地风捎珠蕊乱。晕入生绡。珍重金奁付左娇。",
      "青春彩服。一霎霜摧萱草绿。衣线侵寻。省识寒泉一片心。"
    ]
  },
  {
    "id": "adcfe4db4daafd0adb4f13486be7aec0",
    "title": "齐天乐·刘体乾奉所藏蜀石经残拓，上呈乙览，蒙御题孟蜀石经四篆文，以示孝臧，敬书其后",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "西川残霸鹃啼歇，江山未销文藻。正始青珉，开成翠墨，毡蜡流馨多少。遗经独抱。对厨几虹辉，楬橥鸿宝。善本摩挲，大峨一片绛云绕。",
      "天章休气倬汉，是鸾回凤舞，飞下蓬岛。秘笈镌华，奇觚悟诀，家法珠林能绍。微臣颂祷。念游艺冲龄，中兴祯兆。十碣摹刊，右文看再造。"
    ]
  },
  {
    "id": "adcfe4db4daafd0ab76a213be80d6926",
    "title": "百字令其一沈石田三桧图卷，郭季仁藏",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "蟠根阙里，怅古尘脉断，三千年物。乔木苍烟新画本，翠满嵚崎岩壁。鹤去云孤，虬飞月冷，挥洒吴缯雪。东阳大笔，是何意态雄杰。",
      "为问并世钱尤，沉吟绕树，孰敢为先发。想见解衣盘礴，赢柯干之而变灭。今昔风流，丹青文采，何遽争毫发。熟参画理，信君双眼如月。"
    ]
  },
  {
    "id": "adcfe4db4daafd0a2fd040de9f62e579",
    "title": "减字木兰花·题颜使君牡丹扇",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "半规清影。中有天香相比并。遗爱湖湘。留得仁风好奉扬。",
      "读书有种。岳岳文孙能洛诵。一笏棠甘。莫作人闲富贵看。"
    ]
  },
  {
    "id": "adcfe4db4daafd0a428d868560c04bde",
    "title": "百字令其二题郭起庭盆柏图",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "柏因社冷，郁虬枝犹结，蓊厓昔梦。厚地高天无著处，来作闲堂清供。大谷霜姿，平泉珠实，伟质宜梁栋。杜陵一喟，古来才大难用。",
      "珍重此叟支离，托根咫尺，一样巢鸾凤。柯叶四时长不改，未要东皇矜宠。五粒松蟠，双甀梅格，岁晚寒交共。满堂动色，河阳有笔天纵。"
    ]
  },
  {
    "id": "adcfe4db4daafd0a951b20f8d469102d",
    "title": "好事近·题族叔半亭寒泉阁印谱",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "游刃入斯冰，笔与蛟螭蟠曲。把臂二金蝶馆，有臣家痴叔。",
      "廿年郁郁勒铭才，雕龙手长缩。此事倘关兵象，抵鲁戈追逐。"
    ]
  },
  {
    "id": "adcfe4db4daafd0a0a6e8022d6c5673a",
    "title": "祝英台近·有赠",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "髻新兴，妆闹扫，微步戛环佩。走上红裀，倾座尽回睐。香檀拍过惊鸿，春莺休啭，要聆取、迦陵仙籁。",
      "更多态。步虚两袖天风，解脱总无碍。是李和南，还是李波妹。有时卸却歌衫，安花对镜，拣一朵、小南强戴。"
    ]
  },
  {
    "id": "adcfe4db4daafd0aece5e199f1141338",
    "title": "柳梢青",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "阑夜镫青。玉箫仨冷，锦瑟无声。坠月孤楼，行云半峡，谁唤愁醒。",
      "缠绵未卜他生。凭叩取、西厢玉扃。为报青鸾，影梅庵底，忆语分明。"
    ]
  },
  {
    "id": "adcfe4db4daafd0a3064669596548c83",
    "title": "减字木兰花·题刘蘅庄藏唐人写涅槃经卷",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "等闲文字。直证人天堪涕泪。千偈澜翻。大笑吹镫受涅槃。",
      "杀机天发。猿鹤沙虫同一劫。香发旃檀。想见金刚涌笔端。"
    ]
  },
  {
    "id": "adcfe4db4daafd0ab9496837e3f58933",
    "title": "浣溪沙·题雷峰塔经卷",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "龙象销沈几杵钟。诸天无路问青峰。庄严输与画图工。",
      "天水荒凉依旧碧，劫灰生灭可怜红。散花香处万缘空。"
    ]
  },
  {
    "id": "adcfe4db4daafd0a73f485366c46d4fe",
    "title": "水调歌头",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "香梦堕槐国，林语咽新蝉。澡兰时节无恙，催彻小游仙。不分巫云一段，几误黎涡双靥，遗恨满瑶天。续命费红缕，■■与缠绵。",
      "画屏角，风雨恶，惜芳妍。低鬟辟兵符袅，钗约误经年。侥幸小怜玉体，辛苦汉宫珊步，犹自斗婵娟。寄语玳梁燕，珍重旧堂前。"
    ]
  },
  {
    "id": "adcfe4db4daafd0afbc2013fc28080e5",
    "title": "寿楼春·社集赋查楼菊部",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "嘶香骢铜街。有筝琶夜月，箫鼓春雷。说似清时歌舞，旧家楼台。桑海后，仍崔嵬。怡近依、方壶蓬莱。只币地花钿，齐云榜篆，零乱劫馀灰。",
      "觚棱梦，愁天涯。早霓裳曲怨，湘瑟弦哀。底事燕兰芳约，渺兮予怀。今昔感、成低徊。唱渭城、何戡重来。问凄断云韶，青霜鬓催知几回。"
    ]
  },
  {
    "id": "adcfe4db4daafd0a382cc1fe9ecea25b",
    "title": "沁园春·八徽图题词",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "德象女师，有炜管、彤思贻令名。缅蘧缋姜嫄，稚图孟母，甄慈鞶帨，益誉丹青。四德倍之，群伦仰止，为烈于今有典型。瑶源远，溯双江毓秀，蕙洁兰馨。",
      "金闺弁冕贤英，衍孝友、宗风雅泳徵。审经以行权，积而能散，音流太似，传续更生。两佩纫芳，六珈式度，例以须眉亦老更。钟馀庆，也抗颜厨及，雏凤声清。"
    ]
  },
  {
    "id": "adcfe4db4daafd0a50dc000e5f470506",
    "title": "清平乐·题赵叔雍高梧轩图",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "龙门百尺。罨画明秋色。南北两峰相映碧。看取朝阳凤立。",
      "开轩满目烟霞。软红不到云涯。著个仙源居士，湖山越恁清嘉。"
    ]
  },
  {
    "id": "adcfe4db4daafd0a4030335aee9c46d2",
    "title": "减字木兰花·题黄九烟为李元白藏周江左书离骚经跋",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "沈湘古恨。文字造哀天倘问。悬圃陈词。异代萧条又一时。",
      "骚心不死。滩艇行吟声变徵。招手彭咸。依样伤心史一函。"
    ]
  },
  {
    "id": "adcfe4db4daafd0a4b507b12c9c54bf2",
    "title": "朝中措",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "锄犁身手拙于鸠。老去有菟裘。留得子春家法，不知冠带昆丘。",
      "东林下噀，廿年旧梦，莫莫休休。抛尽山田十棱，无缘部曲黄牛。"
    ]
  },
  {
    "id": "adcfe4db4daafd0ae9e48665aacb7d21",
    "title": "减字木兰花·其一赋苏文忠铁如意",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "雷雹班驳。八百年来谈柄握。散发桄榔。携向南天舞一场。",
      "指挥无定。箕口难回磨蠍命。犹胜西台。朱鸟声中击节来。"
    ]
  },
  {
    "id": "adcfe4db4daafd0a9c70a6d8d6bf28e9",
    "title": "踏莎行",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "花胜年光，籸盆情话。峥嵘冰雪柴门夜。欃枪天末阵云多，先生岂是闲吟者。",
      "短褐风流，长城声价。松壶诗老应同社。衔杯舞剑岁朝图，争悭一幅烟绡写。"
    ]
  },
  {
    "id": "adcfe4db4daafd0aae72d21d53046d1b",
    "title": "减字木兰花·其二刁遵墓志",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "蝉嫣华裔。秉节诸州流泳美。长掞清芬。妙绝潜研跋尾文。",
      "黝然毡蜡。难得碣阴双璧合。辟咡咨碑。怆念东华撰杖时。"
    ]
  },
  {
    "id": "adcfe4db4daafd0a3eb1be3a7f894a36",
    "title": "减字木兰花·题某君寿藏",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "■■■■。■■■■■■■。笑揖青山。身是龙荒劫外仙。",
      "感深屺岵。料理首丘莱子舞。风引回舟。那便修文白玉楼。"
    ]
  },
  {
    "id": "adcfe4db4daafd0a0a1fc052f4f4b830",
    "title": "减字木兰花·其三题陈蓝洲纪游诗刻",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "云关投老。把臂入林成一笑。笠屐逢迎。赢得青山养伯龄。",
      "流传烟楮。诗笔如神心画古。辽鹤归来。剩与残僧话劫灰。"
    ]
  },
  {
    "id": "adcfe4db4daafd0ac3574ce5821f498c",
    "title": "清平乐·钟馗",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "人闲何世。魑魅听然喜。三字头衔唐进士。消得阎浮游戏。",
      "纷纷艾子萧郎。招邀袍笏登场。笑问三阊角黍，何如一醉蒲觞。"
    ]
  },
  {
    "id": "adcfe4db4daafd0a58777e1f9429ca67",
    "title": "沁园春·寿郭翁",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "开遍梅花，昼锦屏风，春风画堂。说德乡铜钵，家声金穴，刘樊眷属，蓬阆班行。东海桑柔，南阳菊滟，云满丹丘日月长。琼筵启，傍九芝眉采，一瓣心香。",
      "馀庆双凤高翔。知保障功留在梓桑。操奇赢蛮舶，函珠怀玉，劳来鸿泽，义粟仁浆。横舍弦歌，高楣绰楔，通德门多吉事祥。轩眉笑，先东坡一日，腰笛称觞。"
    ]
  },
  {
    "id": "adcfe4db4daafd0ab038ade8427f54e6",
    "title": "清平乐·题高颖生环翠楼图",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "傍家亭沼。倚杖容舒啸。天与围屏新画稿。换了几番残照。",
      "廿年旧梦青墩。荷花也是君恩。一觉江空岁晚，山中自有闲云。"
    ]
  },
  {
    "id": "adcfe4db4daafd0a559e7539acee4834",
    "title": "定风波·寿钱新甫七十",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "记罢金銮笔一枝。坐看蓬岛绿尘飞。天上春愁消白发。亲撷。白苻花浸紫霞卮。",
      "一院双成诗伴侣。天许。酩然重到太平时。袖了东坡三制手。搔首。却填风雨放鱼词。"
    ]
  },
  {
    "id": "adcfe4db4daafd0aa15b39ba799990a3",
    "title": "寿楼春·寿词",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "称眉筵金瓯。是刘樊美眷，蓬阆仙俦。得似木公金母，紫芝丹丘。知福慧，曾双修。鼓瑟琴、同心赓酬。又桂子传芳，桐枝茁秀，花甲庆初周。",
      "蟠桃熟，瑶池头。趁堂开昼锦，笺写银钩。为祝灵椿齐寿，八千春秋。招海鹤，来衔筹。恰近来、移家瀛洲。待花烛重辉，双扶杖鸠歌好逑。"
    ]
  },
  {
    "id": "adcfe4db4daafd0a808175beb1bfb30c",
    "title": "疏影·题陈叔通百梅书屋图",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "南枝旧约，惬素心得似，何逊东阁。彩笔禅仙，玉貌臞仙，天涯已忍沦落。劫灰一度春消息，省缟袂、丰姿如昨。尽海桑、著意迁流，不改绿华红萼。",
      "遥忆前芳晚晼，故园伫翠羽，初别黄鹤。泛雪重湖，锄月空山，底事烟霞孤却。溪藤百幅恁珍重，问冷艳、幽香谁托。待料量、物外琴书，占取幼舆丘壑。"
    ]
  },
  {
    "id": "adcfe4db4daafd0a50bf9c7d93ec6566",
    "title": "百字令题松月居士印集",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "蕊书琅简，溯高矩、卓越嬴刘而上。四集飞鸿何足数，艺苑独标真赏。鼎足螭盘，钗头凤立，妙迹冰斯仿。一珠一字，效珍都入珊网。",
      "当日诒晋高斋，铁书精鉴，别空诸筌象。好古河闲惟求是，何似风流宏奖。照眼芝泥，惊心桑海，文物翻无恙。松声月色，为君特地疏朗。"
    ]
  },
  {
    "id": "adcfe4db4daafd0a8fd1d8ac246b6320",
    "title": "摸鱼子题许玉年先生孤山补梅图",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "问西湖、湖山信美，此中谁是和靖。梅花眷属千年梦，处士家风栖冷。空念省。荐一掬寒泉，从剔荒碑认。烟锄雨艇。更带月移根，依岩卜筑，料理到香影。",
      "丹青事，一例沧桑无定。吟魂花下惊醒。翻新祠宇成唐突，何处巢居堪证。高阁凭。便谱出、玉龙哀曲无人听。横峰侧岭。剩红萼无言，缟衣飞下，清唳远相应。"
    ]
  },
  {
    "id": "adcfe4db4daafd0aa2d534f6d44bcd5b",
    "title": "减字木兰花",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "婆娑二老。负手招邀成一笑。香讯冥蒙。春在诗人杖履中。",
      "令威重到。风物依稀花事了。鼓角春城。不是高楼玉笛声。"
    ]
  },
  {
    "id": "adcfe4db4daafd0a03cd33f5e8a464d6",
    "title": "黑漆弩题汉建安铜弩机拓本",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "双牙苔洗铜华古。是当涂省括尚方铸。恨炎精、荡作寒灰，挂壁大弨安取。",
      "细书十九勒工名，点缀宣和图谱。问谁能、手殪天狼，重鼓吹曲中朱鹭。"
    ]
  },
  {
    "id": "adcfe4db4daafd0ad8514cafff36baa9",
    "title": "南乡子",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "吾道有真如。掉臂能同霹雳居。竞把浮沤当溟渤，粗疏。中有全潮认得无。",
      "露电一身馀。殇子彭铿了不殊。随受罡风谁转得，须臾。大笑携镫照暗衢。"
    ]
  },
  {
    "id": "adcfe4db4daafd0a5fd29abc6d5b7382",
    "title": "采桑子·和琴缘本事词",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "辞巢婉娈低飞燕，总道无情。泪眼盈盈。苦讳雕梁住不成。",
      "回廊缥缈经行地，烟月逢迎。梦里商声。一夜秋苔步步生。"
    ]
  },
  {
    "id": "adcfe4db4daafd0a5fd29abc12aca840",
    "title": "采桑子·和琴缘本事词",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "情知飘泊残春有，自惜年光。不换炉香。坐定愁心小字旁。",
      "闲情那及楼东水，凝瞰明妆。琐户文窗。赢得多生梦一场。"
    ]
  },
  {
    "id": "adcfe4db4daafd0a5fd29abc450eb5b1",
    "title": "采桑子·和琴缘本事词",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "浮生天与羁孤分，不许缠绵。薄酝枯弦。尽是秋人自在缘。",
      "影娥池上当时月，双照婵娟。一别如烟。过眼风花十九年。"
    ]
  },
  {
    "id": "adcfe4db4daafd0a5fd29abc39123a78",
    "title": "采桑子·和琴缘本事词",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "而今省识刘郎恨，泊凤飘鸾。不在蓬山。只在低帘小扇间。",
      "揽衣中夜徘徊惯，月好谁看。哀乐无端。未止高丘旧梦寒。"
    ]
  },
  {
    "id": "adcfe4db4daafd0af02891a43133f914",
    "title": "采桑子",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "今宵莫惜无明月，回避姮娥。酒满香螺。好夜看人梦里过。",
      "归来独卧西窗雨，闲泪无多。不为闻歌。早自安排唤奈何。"
    ]
  },
  {
    "id": "adcfe4db4daafd0add7d0501014ae12c",
    "title": "永遇乐·题章价人铜管感旧图",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "斜日河山，惊风草木，故垒何处。铁戟沙腥，戈船燐闪，肠断征南路。灵旗甲马，居人指点，犹识当年荒戍。记压城、颓云似墨，乱鸦解道悽苦。",
      "参军老矣，扁舟重舣，书剑萧憀谁与。湘水无情，巫阳有恨，只觅归鸿语。擎天身手，封侯骨相，都付怒涛东去。问一堤、寒鸦败柳，替人怨否。"
    ]
  },
  {
    "id": "adcfe4db4daafd0a9c5a4e74a790b1cb",
    "title": "恋绣衾",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "红鳞吹动酒面香。倚金船、孤送夜长。寻梦到，蓬山底，问阑心、罗袖露凉。",
      "雁程不带相思去，听空楼、秋镜倦妆。料锦字，稀能会，负年年、江水寄将。"
    ]
  },
  {
    "id": "adcfe4db4daafd0a4e8ba93a723b74aa",
    "title": "寿楼春·送潘幼畲出守西川",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "金沙酴醾薰。有风花堕帻，雪絮飘茵。催赋将离词句，曲波微尘。圆月晕，如金盆。照别筵、匆匆黄昏。料栈路蕉红，巴丘树绿，输与凤城春。",
      "筹边路，荒烟屯。况横流恨满，清酒盟新。说甚瀛洲风月，草堂琴尊。明日是，阳关人。一万重、清猿寒云。便梦绕觚棱，天涯断魂襟上痕。"
    ]
  },
  {
    "id": "adcfe4db4daafd0abdc39dd62cd71481",
    "title": "齐天乐·集草窗句",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "翠微缥缈楼台亚，霜华锦空洲渚。山护云衣，波涵月彩，梦到隔花窗户。芳期暗数。怕水叶沈红，去年心绪。旧隐谁招，东堂松桂尽吟趣。",
      "一襟清致谁识，软尘飞不到，苒苒诗句。怨笛吟商，闲箫横玉，惟有盟鸥堪语。西风倦旅。怅望极归舟，一闲天付。立尽斜阳，花深连别墅。"
    ]
  },
  {
    "id": "adcfe4db4daafd0a178981fcb64508cb",
    "title": "水调歌头·其一题冯君木逃空图",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "逼塞人间世，何处足音跫。逍遥云将东指，一笑谢鸿蒙。多少寿陵学步，却曲楚狂迷路，不出雉樊中。颠倒百年事，坐误主人翁。",
      "拍洪厓，招若士，枵猿公。不如打扫心地，坐断四山空。一任虚舟流止，芟尽诸方藤葛，末后句参通。送者自厓返，谁蹑白云踪。"
    ]
  },
  {
    "id": "adcfe4db4daafd0ae6c5fa49c5029308",
    "title": "采桑子·题看云觅句图",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "闲云未必关才思，题遍蛮笺。缥缈游仙。输尔清吟一辈贤。",
      "老来搜句浑无力，坐惜徂年。逝雁行边。魂断西堂白日眠。"
    ]
  },
  {
    "id": "adcfe4db4daafd0a78650a548746b488",
    "title": "水调歌头·其二题王蓬心三吾图卷，卷有东洲题句",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "白发永州守，开口说潇湘。一官十年不调，丘壑满诗肠。百折浯溪清驶，百尺浯台突起，亭子与轩昂。发兴簿书底，协趣水云乡。",
      "莞然笑，师北苑，仿香光。就中家法不失，烟麓故相望。窈窕次山铭句，兀傲柳州游记，画笔足攀翔。心折到猿叟，一幅倒千觞。"
    ]
  },
  {
    "id": "adcfe4db4daafd0a3a9fe50497e562e2",
    "title": "减字木兰花·题梁庄会葬图",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "冬青泪洒。九死攀髯终未悔。日降天临。不负青山独往心。",
      "使君风义。易水波寒吹不起。高阁葵霜。终古相望一柳堂。"
    ]
  },
  {
    "id": "adcfe4db4daafd0ab615acd04c7d264f",
    "title": "减字木兰花·题倪鸿宝诗画卷",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "平生风义。把臂吴桥双国士。天路飞攀。收拾光芒入小言。",
      "雯华月渍。一段苍烟飞不起。拈笔如神。馀兴能为石写真。"
    ]
  },
  {
    "id": "adcfe4db4daafd0ab615acd0cfe82463",
    "title": "减字木兰花·题倪鸿宝诗画卷",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "烟萝猗靡。意外荒寒生笔底。眯目黄尘。谁是青山独往人。",
      "无多茅屋。风味举家清似鹄。鞍马平生。老作江南粥饭僧。"
    ]
  },
  {
    "id": "adcfe4db4daafd0a7650c3c684e9b609",
    "title": "暗香疏影·湖帆静淑夫妇属题宋本梅花喜神谱，用觉翁自制夹钟宫调",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "碎珠一一，借粉函敛取，家林冰雪。笺管留珍，不待良金铸花骨。劫后人天岁晚，莫尽愁、灵芬销歇。算几生、风味依然，流藻入词笔。",
      "何况都房旖旎，瓣香致叩叩，薰遍芸叶。展取镫宵，与媵芳尊，恰称宜春奁帖。罗浮新月关同梦，愿双化、书丛仙蝶。倘数将、滂喜家珍，定有外孙能说。"
    ]
  },
  {
    "id": "adcfe4db4daafd0a3a008ed1487c8b92",
    "title": "熙州慢湖帆属题七姬权厝志",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "诔秋鹃，剩片石花铭，瘗恨终古。旧劫华鬘，渺后宫烟草，东风无主。怕作换巢鸾凤，夜半同蹑飞凫。休问艳影，长桥玩月，那时情素。谁写眉庵乐府。",
      "仗牙拍，谱出红儿新句。杯酒话旧，齐云白杨天暮。荒原遍寻故阡，问拾翠人归知否。砑光抚。春愁尽付尘土。"
    ]
  },
  {
    "id": "adcfe4db4daafd0a8bf06f268045bde8",
    "title": "清平乐·为湖帆题所南翁画兰，用玉田韵",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "劫馀花叶。楚畹容光别。露泣烟啼那可说。不受等闲风月。",
      "芳魂零落荒山。根荄终古相关。好伴一编心史，长留沈恨人闲。"
    ]
  },
  {
    "id": "adcfe4db4daafd0a967b0ccf946abc64",
    "title": "烛影摇红·题拔可令妹李稚青花影吹笙室填词图，即用其原作集成一解",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "几日诗魂，不知燕子归何处。止多落絮与飞花，换了门前路。",
      "曾采幽芳题句，况湖山，顿伤心素。娉婷一笛，解诉清愁，沉吟渐苦。"
    ]
  },
  {
    "id": "adcfe4db4daafd0afba635263dade6df",
    "title": "减字木兰花·题董浔阳尚书董伯念光禄祖孙书扇册",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "丹梯拾级。接武蓬池贻厥力。抗疏批鳞。成就清门两逐臣。",
      "朝衫脱了。赢得祖庭开口笑。深闭柴关。将取清风满故山。"
    ]
  },
  {
    "id": "adcfe4db4daafd0a263be312c7d136cf",
    "title": "浣溪沙·梦坡德配张夫人六十寿，作放生会于西溪，为赋此阕",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "黾采澄鲜片玉词。春波溶漾放生池。延年美意嗣萱闱。",
      "佳谶旧溪龟左顾，长生新曲鹤南飞。鸳鸯遐福本相宜。"
    ]
  },
  {
    "id": "adcfe4db4daafd0a10aa6039a187bd14",
    "title": "减字木兰花·题明遗老顺德薛剑公画丛兰竹石册",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "人间何世。老去丹青馀涕泪。肝肺槎牙。不写诸天称意花。",
      "孤芳直节。长恨补天身手拙。坐抚吴钩。高馆何时访蒯缑。"
    ]
  },
  {
    "id": "adcfe4db4daafd0ac2df3a6760d79852",
    "title": "减字木兰花·吴昌硕为祖谋画彊村校词图",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "金风嫡派。一世词流甘下拜。馀事丹黄。远接虞山近半塘。",
      "故山浮玉。梦里消磨文字福。何日归篷。和尔樵歌一笛风。"
    ]
  },
  {
    "id": "adcfe4db4daafd0ab63b9a4915d01dde",
    "title": "长亭怨慢苇湾重到，红香顿稀，和半塘老人",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "尽消尽、涉江情绪。风露年年，国西门路。绀海凉云，昨宵飞浣石亭暑。乱蝉高柳，凄咽断、蘋洲谱。莫唱惜红衣，算一例、飘零如雨。",
      "迟暮。隔微波不恨，恨别旧家鸥侣。青墩梦断，枉赢得、去留无据。试巡遍、往日阑干，总无著、鸳鸯眠处。剩翠盖亭亭，消受斜阳如许。"
    ]
  },
  {
    "id": "adcfe4db4daafd0ab50709f36f385f54",
    "title": "塞翁吟·苇湾泛秋，晚莲向尽，以美成涩体写之",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "乱笛回塘路，催换野色珑璁。故情断，坠衣红。涴急雨阑东。",
      "客怀未耐秋摇兀，慵对艳锦屏空。暗里忆，旧珍丛。",
      "负一舸匆匆。",
      "花宫。星期近，南飞倦翼，憔悴与、津梁梦中。料今夜、西池露下，盼不到、太乙仙槎，怨入高鸿。",
      "鸳鸯最苦，睡稳荒波，犹梦薰风。"
    ]
  },
  {
    "id": "adcfe4db4daafd0a1b817d1c9be22a06",
    "title": "鹧鸪天·庚子岁除",
    "authorName": "朱祖谋",
    "authorId": "adcfe4db4daafd0adaca2a2e7c7f84a2",
    "dynasty": "清",
    "content": [
      "似水清尊照鬓华，尊前人易老天涯。酒肠芒角森如戟，吟笔冰霜惨不花。",
      "抛枕坐，卷书嗟，莫嫌啼煞后栖鸦。烛花红换人间世，山色青回梦里家。"
    ]
  },
  {
    "id": "adcfe4db4dae87fc9c70a6d8dfa80ac1",
    "title": "踏莎行",
    "authorName": "冒文蘅",
    "authorId": "adcfe4db4dae87fcd1457b72d1457b72",
    "dynasty": "清",
    "content": [
      "浣月亭高，映江楼古。湖山蕴籍供裁句。欲寻陈迹认南朝，新词吟到西泠路。",
      "香润兰丛，影留桐絮。联吟更有神仙侣。玉窗想得静拈毫，浓青不卷疏帘雨。"
    ]
  },
  {
    "id": "adcfe4db4dec32819cbe1e690713af10",
    "title": "采莲词四首",
    "authorName": "曹家达",
    "authorId": "adcfe4db4dec3281d1457b72d1457b72",
    "dynasty": "清",
    "content": [
      "两桨桥头心事违，门前乌桕伯劳飞。西洲风月无人管，暮雨催归金缕衣。"
    ]
  },
  {
    "id": "adcfe4db4dec32819cbe1e69e1724f06",
    "title": "采莲词四首",
    "authorName": "曹家达",
    "authorId": "adcfe4db4dec3281d1457b72d1457b72",
    "dynasty": "清",
    "content": [
      "南塘秋色照人颜，香重和烟压鬓鬟。作意低头弄莲子，好将心苦寄人间。"
    ]
  },
  {
    "id": "adcfe4db4dec32819cbe1e69b7733335",
    "title": "采莲词四首",
    "authorName": "曹家达",
    "authorId": "adcfe4db4dec3281d1457b72d1457b72",
    "dynasty": "清",
    "content": [
      "生小湖滨不解颦，淩波罗袜暗生尘。花深却被旁人妒，荡入湖心不见人。"
    ]
  },
  {
    "id": "adcfe4db4dec32819cbe1e695312c5c6",
    "title": "采莲词四首",
    "authorName": "曹家达",
    "authorId": "adcfe4db4dec3281d1457b72d1457b72",
    "dynasty": "清",
    "content": [
      "兜搭沿堤不自由，肯将杜若采芳洲。去时频作回眸盼，贪看鸳鸯浴渡头。"
    ]
  },
  {
    "id": "adcfe4db4dec32817aec691bce789457",
    "title": "杨柳枝·词六首",
    "authorName": "曹家达",
    "authorId": "adcfe4db4dec3281d1457b72d1457b72",
    "dynasty": "清",
    "content": [
      "袅袅垂垂罨御沟，春明门外不胜愁。相思怕被青丝绾，尽日东风莫倚楼。"
    ]
  },
  {
    "id": "adcfe4db4dec32817aec691be83e9baa",
    "title": "杨柳枝·词六首",
    "authorName": "曹家达",
    "authorId": "adcfe4db4dec3281d1457b72d1457b72",
    "dynasty": "清",
    "content": [
      "一掬风花付曲尘，江头无恙别来津。可怜攀折长条尽，才送行人又送春。"
    ]
  },
  {
    "id": "adcfe4db4dec32817aec691b879cafc3",
    "title": "杨柳枝·词六首",
    "authorName": "曹家达",
    "authorId": "adcfe4db4dec3281d1457b72d1457b72",
    "dynasty": "清",
    "content": [
      "不胜幽怨只垂头，镇日风光水上楼。却为渔洋感摇落，秣陵烟景似残秋。"
    ]
  },
  {
    "id": "adcfe4db4dec32817aec691b678e0263",
    "title": "杨柳枝·词六首",
    "authorName": "曹家达",
    "authorId": "adcfe4db4dec3281d1457b72d1457b72",
    "dynasty": "清",
    "content": [
      "眉样临风画不齐，溪光烟景总凄迷。江南风日清明好，少多行人唱大堤。"
    ]
  },
  {
    "id": "adcfe4db4dec32817aec691b771c2e20",
    "title": "杨柳枝·词六首",
    "authorName": "曹家达",
    "authorId": "adcfe4db4dec3281d1457b72d1457b72",
    "dynasty": "清",
    "content": [
      "体态苗条不自持，春来瘦损旧腰肢。谁怜飞絮娇无力，缓带斜阳上酒旗。"
    ]
  },
  {
    "id": "adcfe4db4dec32817aec691b5e39d716",
    "title": "杨柳枝·词六首",
    "authorName": "曹家达",
    "authorId": "adcfe4db4dec3281d1457b72d1457b72",
    "dynasty": "清",
    "content": [
      "短长堤外短长条，新绿随风软浪摇。终是乳鸦啼不住，一春烟雨几魂销。"
    ]
  },
  {
    "id": "adcfe4db4e1cc7fef88402650f6d7313",
    "title": "点绛唇·题便面杏花燕子",
    "authorName": "陈璘（兰修）",
    "authorId": "adcfe4db4e1cc7fed1457b72d1457b72",
    "dynasty": "清",
    "content": [
      "一夜东风，雨霏烟淡催芳草。春光渐好。红杏枝头早。",
      "燕子归来，香径芹泥小。营巢了。画梁晴晓。对语呢喃巧。"
    ]
  },
  {
    "id": "adcfe4db4e1cc7febcb53bbc2a794531",
    "title": "浣溪沙·金凤花",
    "authorName": "陈璘（兰修）",
    "authorId": "adcfe4db4e1cc7fed1457b72d1457b72",
    "dynasty": "清",
    "content": [
      "妆晚云鬟短短梳。小庭凉胜碧窗多。摘来娇瓣簇轻罗。",
      "夜月捣残红玉杵，春纤并缀紫珊瑚。试簪茉莉点猩无。"
    ]
  },
  {
    "id": "adcfe4db4e1cc7feae71ced5800dd318",
    "title": "菩萨蛮·秋溪返棹",
    "authorName": "陈璘（兰修）",
    "authorId": "adcfe4db4e1cc7fed1457b72d1457b72",
    "dynasty": "清",
    "content": [
      "芦花漾白波浪浅。秋鸿斜带秋云展。竹里隐茅堂。篱边晚菊黄。",
      "野烟添树色。叶叶红如拭。处处砻歌声。霜清月倍明。"
    ]
  },
  {
    "id": "adcfe4db4e1cc7feb7dcacb5d12bc22f",
    "title": "菩萨蛮·咏蛱蝶花上蛱蝶",
    "authorName": "陈璘（兰修）",
    "authorId": "adcfe4db4e1cc7fed1457b72d1457b72",
    "dynasty": "清",
    "content": [
      "春深庭院浓荫绿。翩跹巧幻芳蕤簇。娇瓣染轻黄。檀须逗粉妆。",
      "蝶疑双宿影。梦入幽香稳。花作并头开。盈盈绕露台。"
    ]
  },
  {
    "id": "adcfe4db4e1cc7fee5cee661286e1afe",
    "title": "眼儿媚·玉簪花",
    "authorName": "陈璘（兰修）",
    "authorId": "adcfe4db4e1cc7fed1457b72d1457b72",
    "dynasty": "清",
    "content": [
      "金风作意碾琼英。点缀满秋庭。石畔娟娟，花边冉冉，月底亭亭。",
      "绿云堆上■残雪，常共露华擎。惹袂偏香，簪鬟多韵，堕地无声。"
    ]
  },
  {
    "id": "adcfe4db4e1cc7fe326c18e294315cfa",
    "title": "踏莎行·题画",
    "authorName": "陈璘（兰修）",
    "authorId": "adcfe4db4e1cc7fed1457b72d1457b72",
    "dynasty": "清",
    "content": [
      "暖翠浮烟，寒泉漱玉。依稀樵径松阴曲。白云深处有人家，一声短笛归黄犊。",
      "远嶂栖霞，晴溪泛绿。小桥垂柳纶竿独。柴门半启掩疏篱，落花阵阵飞茅屋。"
    ]
  },
  {
    "id": "adcfe4db4e1cc7fe58afdb3f4d21281b",
    "title": "临江仙·咏帘",
    "authorName": "陈璘（兰修）",
    "authorId": "adcfe4db4e1cc7fed1457b72d1457b72",
    "dynasty": "清",
    "content": [
      "妩媚风光须掩映，琼轩画舫朱楼。湘波荡漾翠波流。只怜妨燕子，常卷上金钩。",
      "宛罥游丝粘弱絮，最相宜、烛影红幽。藏宜仿佛暗香浮。月分千片雪，雨隔一重秋。"
    ]
  },
  {
    "id": "adcfe4db4e1cc7fef675c7f5cb8ab23e",
    "title": "剔银灯夜雨",
    "authorName": "陈璘（兰修）",
    "authorId": "adcfe4db4e1cc7fed1457b72d1457b72",
    "dynasty": "清",
    "content": [
      "夜半空阶细雨。牵引出、千思万虑。尘满空厨，烟虚瘦突，巧妇难将字煮。几声琼语。如向我、愁人悲诉。",
      "庭竹飕飕碧聚。幽草助愁难去。未补敝裘，穿残破絮，还在子钱家住。萍踪何处。恨不向、西风化羽。"
    ]
  },
  {
    "id": "adcfe4db4e1cc7fe2c9ebc4c2b27e90a",
    "title": "满江红·甲寅春日雪窗书怀",
    "authorName": "陈璘（兰修）",
    "authorId": "adcfe4db4e1cc7fed1457b72d1457b72",
    "dynasty": "清",
    "content": [
      "劲骨天成，又恰遇、劫馀时候。经几多、涛惊浪怒，风狂雨骤。侠概自夸巾帼少，高怀肯让须眉有。耐冰霜，六十四回春，人依旧。",
      "强与健，凭天佑。富与贵，谁能久。更柏叶添香，梅花酿酒。稚子庭前斑戏彩，老亲堂上庞眉寿。听风雷，早动蛰龙孙，欢春昼。"
    ]
  },
  {
    "id": "adcfe4db4e1cc7fe86d758d3d1b4b2c9",
    "title": "满庭芳·丁巳端阳过春晖阁述怀",
    "authorName": "陈璘（兰修）",
    "authorId": "adcfe4db4e1cc7fed1457b72d1457b72",
    "dynasty": "清",
    "content": [
      "红绽葵榴，翠添榆柳，佳节喜遇新晴。清幽池馆，一棹小舟轻。坐看新荷泛水，蓦忽地、娇啭流莺。间关舌，醒人心目，欲去又迟行。",
      "喧声。来隔浦，龙舟竞渡，锦夺标争。看时妆艳丽，画舫鲜明。追想当年此景，西子湖、泣荐离觥。伤心事，沉湘殉粤，今古恨难平。"
    ]
  },
  {
    "id": "adcfe4db4e4679c59b02ba6d5b6111e2",
    "title": "菩萨蛮",
    "authorName": "成岫",
    "authorId": "adcfe4db4e4679c5d1457b72d1457b72",
    "dynasty": "清",
    "content": [
      "绿杨深处黄鹂坐。苍苔门巷无人过。帘卷接湖光。六桥车马忙。",
      "锦塘花历乱。云拥雷峰暗。触绪抚瑶琴。澄怀一寄心。"
    ]
  },
  {
    "id": "adcfe4db4e4679c5a79477614d353702",
    "title": "醉花阴·题画",
    "authorName": "成岫",
    "authorId": "adcfe4db4e4679c5d1457b72d1457b72",
    "dynasty": "清",
    "content": [
      "风送琅玕声簌簌。四月林齐绿。纵目寄湖山，惆怅今春，只是莺声熟。",
      "自嗟锦瑟年华促。日对生绡彀。点染似迂痴，幽涧寒藤，疏树黄茅屋。"
    ]
  },
  {
    "id": "adcfe4db4e4679c5b4acf3b67323e916",
    "title": "虞美人·春闺雨中",
    "authorName": "成岫",
    "authorId": "adcfe4db4e4679c5d1457b72d1457b72",
    "dynasty": "清",
    "content": [
      "一春花事多催挫。怪杀连连雨。梅羞杏泣海棠愁。愁绝桃花含怨、放楼头。",
      "嗔他鸠妇相呼闹。睍睆莺声巧。听他溜滴滴阑干。滴破阶心只是、怯春寒。"
    ]
  },
  {
    "id": "adcfe4db4e56d334265aa2c84456b082",
    "title": "长相思·题美人斜倚薰笼图",
    "authorName": "吴麟珠",
    "authorId": "adcfe4db4e56d334d1457b72d1457b72",
    "dynasty": "清",
    "content": [
      "镜慵窥。枕慵欹。正是香温锦幄时。含颦如有思。",
      "夜何其，漏频移。冷暖年来只自知。不眠犹待谁。"
    ]
  },
  {
    "id": "adcfe4db4ee1bf73e429ae79b0d1c274",
    "title": "如梦令",
    "authorName": "刘云琼",
    "authorId": "adcfe4db4ee1bf73d1457b72d1457b72",
    "dynasty": "清",
    "content": [
      "山树重重鸦裹。石窦微微云躲。细雨湿蓬窗，红洗秋棠半朵。",
      "萤火。萤火。飞去飞来伴我。"
    ]
  },
  {
    "id": "adcfe4db4ee1bf73e429ae7915a78922",
    "title": "如梦令",
    "authorName": "刘云琼",
    "authorId": "adcfe4db4ee1bf73d1457b72d1457b72",
    "dynasty": "清",
    "content": [
      "花滴雨香莺啄。波皱云纤鱼掠。谁动护花铃，宝弹暗敲金箔。",
      "轻薄。轻薄。人被柳丝兜着。"
    ]
  },
  {
    "id": "adcfe4db4ee1bf73a49d3bf1543e5092",
    "title": "踏莎行·秋夜",
    "authorName": "刘云琼",
    "authorId": "adcfe4db4ee1bf73d1457b72d1457b72",
    "dynasty": "清",
    "content": [
      "独伴孤灯，紧攒翠黛。雕阑倚遍无聊赖。闲添宫饼篆烟微，一轮霁月悬窗外。",
      "彩笔拈来，花笺重载。玉人此夜知何在。空教清泪洗残妆，那堪今夜愁如海。"
    ]
  },
  {
    "id": "adcfe4db4efe32bbe429ae79cdaf9bff",
    "title": "如梦令",
    "authorName": "查慧",
    "authorId": "adcfe4db4efe32bbd1457b72d1457b72",
    "dynasty": "清",
    "content": [
      "篱外一痕残雪。池上一丸明月。新种白藤花，不许小鬟轻折。",
      "休折。休折。个个养成蝴蝶。"
    ]
  },
  {
    "id": "adcfe4db4efe32bb415d41bdcd7f9f7d",
    "title": "谒金门",
    "authorName": "查慧",
    "authorId": "adcfe4db4efe32bbd1457b72d1457b72",
    "dynasty": "清",
    "content": [
      "莺去矣。抛下青梅又几。戏语小鬟来拾起。晶盘同燕喜。",
      "这在秋千架底。那在牡丹丛里。半晌功夫寻见未。拈毫闲画你。"
    ]
  },
  {
    "id": "adcfe4db4efe32bb3f209fce039c3c7c",
    "title": "南乡子·壬寅春日登阳羡凝秀阁",
    "authorName": "查慧",
    "authorId": "adcfe4db4efe32bbd1457b72d1457b72",
    "dynasty": "清",
    "content": [
      "箫语唤新晴。小滴珍珠酿欲成。偏是他乡饶节物，清明。已见筠篮卖紫樱。",
      "准拟放船行。罨画溪头縠浪生。争说夕阳红处好，零星。一树梨花一水亭。"
    ]
  },
  {
    "id": "adcfe4db4efe32bb7080d6fc18d6366d",
    "title": "清平乐·湖上泛月",
    "authorName": "查慧",
    "authorId": "adcfe4db4efe32bbd1457b72d1457b72",
    "dynasty": "清",
    "content": [
      "新凉似曲。酿就西湖绿。醉后尚堪斟百斛。飞下一瓯寒玉。",
      "月华小驻桥东。萧萧几阵微风。趁著采莲人去，不知身在秋中。"
    ]
  },
  {
    "id": "adcfe4db4efe32bb8bbed9d10786f440",
    "title": "捣练子",
    "authorName": "查慧",
    "authorId": "adcfe4db4efe32bbd1457b72d1457b72",
    "dynasty": "清",
    "content": [
      "香黯黯，漏盈盈。水仙风里试春灯。翠帘卷后珊窗掩，不怕今宵月太明。"
    ]
  },
  {
    "id": "adcfe4db4f2df2271f03e4dee6ce630e",
    "title": "上元竹枝词",
    "authorName": "符曾",
    "authorId": "adcfe4db4f2df227d1457b72d1457b72",
    "dynasty": "清",
    "content": [
      "桂花香馅裹胡桃，江米如珠井水淘。",
      "见说马家滴粉好，试灯风里卖元宵。"
    ]
  },
  {
    "id": "adcfe4db4fa414c39b02ba6de0021660",
    "title": "菩萨蛮",
    "authorName": "张素秋",
    "authorId": "adcfe4db4fa414c3d1457b72d1457b72",
    "dynasty": "清",
    "content": [
      "风前别泪淹红袖。秋来人比黄花瘦。几日过重阳，离人易断肠。",
      "暮云空漾碧。征雁飞鸣急。何处寄相思，长亭柳万丝。"
    ]
  },
  {
    "id": "adcfe4db4fa7d32d2eabdb0f6b5a8bf2",
    "title": "忆秦娥",
    "authorName": "储氏（成学室）",
    "authorId": "adcfe4db4fa7d32dd1457b72d1457b72",
    "dynasty": "清",
    "content": [
      "窗儿白。一轮霁月明如玉。明如玉。瑶阶闲步，梅枝芳馥。",
      "灯前才把离骚读。深文惹得双蛾蹙。双蛾蹙。多因往事，苦萦心曲。"
    ]
  },
  {
    "id": "adcfe4db4fa7d32dbe1b49d5b13d6753",
    "title": "浣溪沙·暮春",
    "authorName": "储氏（成学室）",
    "authorId": "adcfe4db4fa7d32dd1457b72d1457b72",
    "dynasty": "清",
    "content": [
      "紫燕双双绕画梁。重重朱户锁斜阳。深闺独坐绣鸳鸯。",
      "芳草盈阶侵砌绿，落花满院隔帘香。小园寂寞日偏长。"
    ]
  },
  {
    "id": "adcfe4db503e5ac925eb6af76e7d750c",
    "title": "清平乐",
    "authorName": "金庄",
    "authorId": "adcfe4db503e5ac9d1457b72d1457b72",
    "dynasty": "清",
    "content": [
      "凄凉晚色。丝雨和愁织。梦到楚江行不得，一片湿云空隔。",
      "年时曾忆城东。杏花点点飞红。门外凭他寒食，玉阑自有春风。"
    ]
  },
  {
    "id": "adcfe4db503e5ac9423a35e1c79be1cf",
    "title": "玉楼春·春晓",
    "authorName": "金庄",
    "authorId": "adcfe4db503e5ac9d1457b72d1457b72",
    "dynasty": "清",
    "content": [
      "早乌啼起银蟾落。锦帐春寒春意薄。天涯路远几曾经，莫怪梦中常是错。",
      "起来小婢催梳掠，拈着青丝心绪恶。无情镜子不怜人，暗把红颜都换却。"
    ]
  },
  {
    "id": "adcfe4db503e5ac9076fdd476ba4c14e",
    "title": "归字谣·莺",
    "authorName": "金庄",
    "authorId": "adcfe4db503e5ac9d1457b72d1457b72",
    "dynasty": "清",
    "content": [
      "莺。叶底枝头睍睆鸣。",
      "凭谁听。诉尽惜春情。"
    ]
  },
  {
    "id": "adcfe4db5114d10ef32f182e9892dd16",
    "title": "浣溪沙",
    "authorName": "李道清",
    "authorId": "adcfe4db5114d10ed1457b72d1457b72",
    "dynasty": "清",
    "content": [
      "小阁红箫韵未休。碧烟狼藉百花洲。春阴暗暗梦悠悠。",
      "蝴蝶路迷芳草远，黄鹂声住水东流。古来谁得倩春留。"
    ]
  },
  {
    "id": "adcfe4db5114d10ea94320250c58ca7c",
    "title": "临江仙·丁酉之秋，云史赴金陵，填",
    "authorName": "李道清",
    "authorId": "adcfe4db5114d10ed1457b72d1457b72",
    "dynasty": "清",
    "content": [
      "一寸离愁千里梦，近来梦也无踪。清秋凉意入房栊。片云来月地，疏雨落晴空。",
      "云鬓清凉花气淡，夜深独听梧桐。下帘声在雨声中。一腔离别意，料得与君同。"
    ]
  },
  {
    "id": "adcfe4db5114d10ed9ff5f223d2b37d9",
    "title": "忆王孙·丁酉七夕，云史将有秣陵之行，原调和之",
    "authorName": "李道清",
    "authorId": "adcfe4db5114d10ed1457b72d1457b72",
    "dynasty": "清",
    "content": [
      "坐听烟露下丛兰。秋月今宵共指看。",
      "明知小别总难欢。已秋寒，别后君休独倚栏。"
    ]
  },
  {
    "id": "adcfe4db5114d10e7a0bb2c88b1312c9",
    "title": "浪淘沙·春闺",
    "authorName": "李道清",
    "authorId": "adcfe4db5114d10ed1457b72d1457b72",
    "dynasty": "清",
    "content": [
      "柳叶淡如烟。柳絮如棉。黄莺紫燕共缠绵。一片飞花斜日里，红过秋千。",
      "无语下珠帘。怕听啼鹃。闲愁枨触上眉尖。一曲琵琶浑不是，廿五冰弦。"
    ]
  },
  {
    "id": "adcfe4db5114d10ef32f182ee6493d42",
    "title": "浣溪沙",
    "authorName": "李道清",
    "authorId": "adcfe4db5114d10ed1457b72d1457b72",
    "dynasty": "清",
    "content": [
      "促织悽呜月亦秋。兰桡轻泊藕花洲。碧梧梢影小楼头。",
      "阶下绿芜留别梦，陌头杨柳系离愁。金风时动玉帘钩。"
    ]
  },
  {
    "id": "adcfe4db5114d10ef32f182ed0fb2907",
    "title": "浣溪沙",
    "authorName": "李道清",
    "authorId": "adcfe4db5114d10ed1457b72d1457b72",
    "dynasty": "清",
    "content": [
      "春水悠悠淡远空。无言闲立画桥东。夕阳影里落花中。",
      "有恨门开千岭绿，无情帘卷一庭红。黄昏怊怅雨和风。"
    ]
  },
  {
    "id": "adcfe4db5114d10e60bdebfcb1853958",
    "title": "青玉案·暮春",
    "authorName": "李道清",
    "authorId": "adcfe4db5114d10ed1457b72d1457b72",
    "dynasty": "清",
    "content": [
      "海棠淡白胭脂褪。更寂寞、无人问。九曲回肠君莫讯。如今猜透，春愁离恨。总是词人分。",
      "博山一线春寒紧。侍女初将翠裘进。何处销魂销不尽。碧纱帘外，飞花成阵。又是黄昏近。"
    ]
  },
  {
    "id": "adcfe4db5114d10ea2d534f6068fbb94",
    "title": "减字木兰花",
    "authorName": "李道清",
    "authorId": "adcfe4db5114d10ed1457b72d1457b72",
    "dynasty": "清",
    "content": [
      "孤城云外。当日楼台今何在。细雨红楼。一夜江声枕上愁。",
      "山川如许。彩笔题诗深夜语。入耳砧声。扬子江头月自明。"
    ]
  },
  {
    "id": "adcfe4db5114d10e0063009db2f700bf",
    "title": "更漏子·秋思",
    "authorName": "李道清",
    "authorId": "adcfe4db5114d10ed1457b72d1457b72",
    "dynasty": "清",
    "content": [
      "菡萏香，龙须冷。帘子风摇难定。还对镜，更添衣，玉墀清漏稀。",
      "画楼近，天涯远，梦里醉中恩怨。无可奈，不堪寻，小庭秋雨深。"
    ]
  },
  {
    "id": "adcfe4db5114d10e1368c914612f040b",
    "title": "临江仙",
    "authorName": "李道清",
    "authorId": "adcfe4db5114d10ed1457b72d1457b72",
    "dynasty": "清",
    "content": [
      "锦帐香微云鬓揾，春肌沁暖瑶簪。残宵有梦待重寻。人归还有恨，春去未关心。",
      "休说从前多少事，从前怎及如今。小桥流水暗沈沈。月明人弄笛，青琐杏花深。"
    ]
  },
  {
    "id": "adcfe4db5114d10e5ab97d7e8bf69f59",
    "title": "少年游",
    "authorName": "李道清",
    "authorId": "adcfe4db5114d10ed1457b72d1457b72",
    "dynasty": "清",
    "content": [
      "遥波无际，片帆不动，烟雨绕江楼。洞房春晓，珠帘半卷，人在柳梢头。",
      "桃花浪涨春愁远，此意倩谁留。诉与春庭落花知，道又恐、落花愁。"
    ]
  },
  {
    "id": "adcfe4db5114d10e8454d240d02f564c",
    "title": "浣溪沙·秋夕夜起纳凉和云史",
    "authorName": "李道清",
    "authorId": "adcfe4db5114d10ed1457b72d1457b72",
    "dynasty": "清",
    "content": [
      "露脚无声云髻拖。银床低吹玉笙和。藕风一线晃帘波。",
      "近水阑干人坐处，满身明月望秋河。此间清影纳凉多。"
    ]
  },
  {
    "id": "adcfe4db5114d10ef32f182edde4a16c",
    "title": "浣溪沙",
    "authorName": "李道清",
    "authorId": "adcfe4db5114d10ed1457b72d1457b72",
    "dynasty": "清",
    "content": [
      "水榭烧香云满天。月明花底荡秋船。玉人无寐睡妆残。",
      "白露蒙蒙花梦冷，银河淡淡水声寒。清歌一曲水云闲。"
    ]
  },
  {
    "id": "adcfe4db5114d10e6e7139ffca3b6e43",
    "title": "浣溪沙·又一体",
    "authorName": "李道清",
    "authorId": "adcfe4db5114d10ed1457b72d1457b72",
    "dynasty": "清",
    "content": [
      "辘轳金井谁家院。银河明灭参差见。一桁珠帘难放卷。",
      "朱阑六曲凭千遍，慵爇金猊沉水片。一砌秋虫清夜怨。"
    ]
  },
  {
    "id": "adcfe4db5114d10e9b02ba6d6ee79578",
    "title": "菩萨蛮",
    "authorName": "李道清",
    "authorId": "adcfe4db5114d10ed1457b72d1457b72",
    "dynasty": "清",
    "content": [
      "博山香定烟丝直。薄妆闲坐西窗侧。棋罢正思眠。画屏春夜寒。",
      "玉阶苔藓薄。花雨廉纤落。春恨自阑珊，梨花半不开。"
    ]
  },
  {
    "id": "adcfe4db5114d10ed5cf24b1877b26dc",
    "title": "相见欢",
    "authorName": "李道清",
    "authorId": "adcfe4db5114d10ed1457b72d1457b72",
    "dynasty": "清",
    "content": [
      "昼长正自堪眠。雨廉纤。半是开花时候、落花天。",
      "春如梦。闲愁重。总堪怜。无奈去年今日、到今年。"
    ]
  },
  {
    "id": "adcfe4db5114d10e9b02ba6d27f531d9",
    "title": "菩萨蛮",
    "authorName": "李道清",
    "authorId": "adcfe4db5114d10ed1457b72d1457b72",
    "dynasty": "清",
    "content": [
      "莲塘夜静箫声起。银屏梦觉凉如水。玉臂卷湘帘。星河秋满天。",
      "悠悠今夜怨。只有鸳鸯见。清影不分明。巧云移月行。"
    ]
  },
  {
    "id": "adcfe4db514fe74f5557a961fa3039f0",
    "title": "如梦令·春草",
    "authorName": "浦安",
    "authorId": "adcfe4db514fe74fd1457b72d1457b72",
    "dynasty": "清",
    "content": [
      "野火烧残几度。依旧如茵平布。只道发枯根，谁省是春风做。",
      "南浦。南浦。一碧恨添无数。"
    ]
  },
  {
    "id": "adcfe4db514fe74f8afc61c1ed5b8c36",
    "title": "如梦令·忆远",
    "authorName": "浦安",
    "authorId": "adcfe4db514fe74fd1457b72d1457b72",
    "dynasty": "清",
    "content": [
      "几日嫩寒轻暖。又听雏莺学啭。妆罢倚雕栏，心与芭蕉同卷。",
      "人远。人远。况是宵长梦短。"
    ]
  },
  {
    "id": "adcfe4db514fe74f613e60076486b45c",
    "title": "卜算子·晓起试茶，和外韵",
    "authorName": "浦安",
    "authorId": "adcfe4db514fe74fd1457b72d1457b72",
    "dynasty": "清",
    "content": [
      "不寐共晨兴，微被宵来酒。啜茗春风好对吟，蟹眼须亲守。",
      "即景句先成，不用擎杯候。似此才郎面试来，愿比宫人手。"
    ]
  },
  {
    "id": "adcfe4db514fe74ff7b329a5f4188ecd",
    "title": "蝶恋花·题外独立图",
    "authorName": "浦安",
    "authorId": "adcfe4db514fe74fd1457b72d1457b72",
    "dynasty": "清",
    "content": [
      "试问图中长立者。何不摊书，何不龙泉把。想为抱才无用也。半生结习都抛下。",
      "遗世亭亭人俊雅。难道知心，真个人间寡。携馌扶犁偕隐罢。瘦腰一对重新画。"
    ]
  },
  {
    "id": "adcfe4db514fe74f85b9d6e0ae0efe39",
    "title": "临江仙·同表姒华贞素、表娣席素光、媳胡级荪、女瑶分咏闺课，得织布",
    "authorName": "浦安",
    "authorId": "adcfe4db514fe74fd1457b72d1457b72",
    "dynasty": "清",
    "content": [
      "弹罢纺馀机上处，抛梭纤手辛勤。幽窗札札即天孙。底须绡比雾，绝胜锦争云。",
      "织得素光成匹好，葡萄也有新纹。并刀剪落看还频。寒儒堪制服，贫女可裁裙。"
    ]
  },
  {
    "id": "adcfe4db514fe74fbd4766a303865840",
    "title": "水调歌头·拜题先舅姑团圞行乐图",
    "authorName": "浦安",
    "authorId": "adcfe4db514fe74fd1457b72d1457b72",
    "dynasty": "清",
    "content": [
      "荆部是吾分，幸得嫔清门。所悲姑舅弃养，缘薄奉晨昏。拜展团圞遗像，恍睹倚花坐石，当日敬如宾。面目似含笑，应喜妇称新。",
      "膝前儿，双玉立，好丰神。执经伯氏游楚，小者我良人。了髻手攀丹桂，想见爱怜同意，欲看步青云。愿早策高足，快慰画中亲。"
    ]
  },
  {
    "id": "adcfe4db514fe74ff9f445a7eb5db89a",
    "title": "念奴娇·中秋夜同媳胡纫荪、女瑶坐月有作",
    "authorName": "浦安",
    "authorId": "adcfe4db514fe74fd1457b72d1457b72",
    "dynasty": "清",
    "content": [
      "良宵秋半，好早邀，皓魄湘帘卷起。清供小陈金粟下，香爇博山炉里。谙性妇新，慰情女弱。拜罢眉生喜。冷辉贪玩，不知莲漏馀几。",
      "遥想对景思家，露庭立处，有客雕栏倚。那及臂寒鬟湿者，犹有娇雏解意。蟾彩流笺，兔华绕管，且共幽怀寄。酹他月姊，兴来倾盏重洗。"
    ]
  },
  {
    "id": "adcfe4db514fe74fa30af39c83e5b814",
    "title": "贺新郎·心孩丹五两叔同举，乡饮，大宾介宾观礼喜作",
    "authorName": "浦安",
    "authorId": "adcfe4db514fe74fd1457b72d1457b72",
    "dynasty": "清",
    "content": [
      "古重宾筵典。达尊三、一身咸备，始膺兹选。阿大中郎邦族望，久矣心钦上宪。并举处、辞胡能免。宠锡恩纶加命服，大宾兄、介弟行无舛。真盛事，众争羡。",
      "荣分巾帼双眉展。绣帘边、两番观礼，就家开宴。席位依图酬酢敬，玉饭金羹同献。洵秩秩、威仪不乱。却念先人如健在，我门当、分鼎邀天眷。看给额，一乡善。"
    ]
  },
  {
    "id": "adcfe4db51dc5fca3f30ad12db671e1d",
    "title": "浣溪纱赠贺双卿",
    "authorName": "段玉函",
    "authorId": "adcfe4db51dc5fcad1457b72d1457b72",
    "dynasty": "清",
    "content": [
      "古树寒鸦集复惊。北风凉透薄罗层。小塘残水渐成冰。",
      "日色淡来花意散，雁声孤处客愁凝。那时离别此时情。"
    ]
  },
  {
    "id": "adcfe4db51dc5fca3d0adafd76fb26ef",
    "title": "摊破浣溪纱赠贺双卿",
    "authorName": "段玉函",
    "authorId": "adcfe4db51dc5fcad1457b72d1457b72",
    "dynasty": "清",
    "content": [
      "衰柳风前叶已稀。晚烟横界远山齐。日落寒云天影白、雁单飞。",
      "秋月香花存旧句，板桥流水换新题。总是不堪重见处、认柴扉。"
    ]
  },
  {
    "id": "adcfe4db51f166e7fa0a9d623c05272a",
    "title": "过秦楼·津门题壁",
    "authorName": "津门女子",
    "authorId": "adcfe4db51f166e7d1457b72d1457b72",
    "dynasty": "清",
    "content": [
      "月旧愁新，宵长梦短，今夜如何能睡。灯疑泪晕，酒似心酸，一夜断肠滋味。独自背这窗儿，数尽寒更，懒寻鸳被。更空槽马啮，荒邮人语，嘈嘈盈耳。",
      "空叹息、落索沾泥，飞花堕溷，往事不堪题起。美人红拂，侠客黄衫，不信当时如此。试问茫茫大千，可有当年，昆仑奇士。提三尺青萍，访我枇杷花里。"
    ]
  },
  {
    "id": "adcfe4db5205f4aac29591a2731c4cdb",
    "title": "采莲曲同婉兮姊作",
    "authorName": "沈纕",
    "authorId": "adcfe4db5205f4aad1457b72d1457b72",
    "dynasty": "清",
    "content": [
      "红蕖十里晓风凉，露滴侬家翠袖香。桥畔盈盈双髻女，隔溪相唤渡横塘。"
    ]
  },
  {
    "id": "adcfe4db5205f4aac29591a2d786d776",
    "title": "采莲曲同婉兮姊作",
    "authorName": "沈纕",
    "authorId": "adcfe4db5205f4aad1457b72d1457b72",
    "dynasty": "清",
    "content": [
      "小立新凉掠鬓丝，画楼吹罢玉参差。红衣堕处无人见，月白风清子夜时。"
    ]
  },
  {
    "id": "adcfe4db5205f4aabb9fa9e02cc32946",
    "title": "蝶恋花·春暮",
    "authorName": "沈纕",
    "authorId": "adcfe4db5205f4aad1457b72d1457b72",
    "dynasty": "清",
    "content": [
      "百五韶光馀几许。轻暖轻寒，渐觉芳时暮。落尽桃花飞尽絮。栏杆凭到无聊处。",
      "试听梁间双燕子。岂解伤春，却作伤心语。打叠愁肠千万缕。夜来那更风和雨。"
    ]
  },
  {
    "id": "adcfe4db5205f4aaee748ec6aa7d7410",
    "title": "月华清·春夜有怀碧岑江姐",
    "authorName": "沈纕",
    "authorId": "adcfe4db5205f4aad1457b72d1457b72",
    "dynasty": "清",
    "content": [
      "暖翠帘栊，烛光摇曳，百五韶光佳丽。归燕依人，飞破炉烟香气。过残寒、垂柳阴中，更绿到、阑干第几。闲倚。看多情暮景，怀人触绪。",
      "向感瑶章枉寄。怅咫尺非遥，云天迢递。闺阁无双，笑掩女郎哪比。漫回首、天际妆楼，想人在、银屏近底。帘外。疏棂正淡月，夜凉如此。"
    ]
  },
  {
    "id": "adcfe4db5205f4aa3d1f77dd9a3de2c0",
    "title": "清平乐·题素琴画兰赠清溪夫人并启",
    "authorName": "沈纕",
    "authorId": "adcfe4db5205f4aad1457b72d1457b72",
    "dynasty": "清",
    "content": [
      "香生九畹。一幅生绡展。净几明窗供雅玩。仿佛幽人作伴。",
      "无言空谷含芳。纵然不采何妨。赢得灵韵清梦，常萦画里潇湘。"
    ]
  },
  {
    "id": "adcfe4db5205f4aabd236266f7f0d5d2",
    "title": "酷相思·春归同清溪作",
    "authorName": "沈纕",
    "authorId": "adcfe4db5205f4aad1457b72d1457b72",
    "dynasty": "清",
    "content": [
      "独上妆楼斜倚立。但目断、天南北。却恨煞、东风有底急。梨花也、吹如雪。杨花也、吹如雪。",
      "镇日闲愁谁共说。只暗把、栏杆拍。叹旖旎、韶光留不得。鹃啼也、红如血。人啼也、红如血。"
    ]
  },
  {
    "id": "adcfe4db5205f4aadfb313c6098a6797",
    "title": "菩萨蛮·回文",
    "authorName": "沈纕",
    "authorId": "adcfe4db5205f4aad1457b72d1457b72",
    "dynasty": "清",
    "content": [
      "坠花红处颦眉翠。翠眉颦处红花坠。春惜可怜人。人怜可惜春。",
      "隔窗疏雨急。急雨疏窗隔。门掩便黄昏。昏黄便掩门。"
    ]
  },
  {
    "id": "adcfe4db5205f4aa5765948412cd2f7e",
    "title": "长相思",
    "authorName": "沈纕",
    "authorId": "adcfe4db5205f4aad1457b72d1457b72",
    "dynasty": "清",
    "content": [
      "风凄清。雨凄清。秋在梧桐叶上□。□□□□□。",
      "□□盈。泪频盈。不是愁人不要听。□□□□□。"
    ]
  },
  {
    "id": "adcfe4db5205f4aa0acdcee58e8e57a0",
    "title": "青玉案·落梅，和心斋先生作",
    "authorName": "沈纕",
    "authorId": "adcfe4db5205f4aad1457b72d1457b72",
    "dynasty": "清",
    "content": [
      "何人吹彻江城笛。便吹落、琼瑶屑。曲径闲过春寂寂。窗前影散，阶前香冷，空照婵娟月。",
      "昨宵犹记开瑶席。今夜相思谁共说。楚些歌残招未得。翠苔深处，红茵铺个，梦与冰魂接。"
    ]
  },
  {
    "id": "adcfe4db5205f4aad2ddd2981eacd469",
    "title": "玉楼春·送春，和素窗姊作",
    "authorName": "沈纕",
    "authorId": "adcfe4db5205f4aad1457b72d1457b72",
    "dynasty": "清",
    "content": [
      "一宵睡过春三月。蝴蝶梦中寒尚怯。晓来惊醒落花风，怊怅芳菲容易歇。",
      "东皇又作销魂别。香径闲寻浓翠结。杜鹃无语立枝头，应悔催归声太切。"
    ]
  },
  {
    "id": "adcfe4db5205f4aa8f4b5dce88590b84",
    "title": "珍珠帘白燕",
    "authorName": "沈纕",
    "authorId": "adcfe4db5205f4aad1457b72d1457b72",
    "dynasty": "清",
    "content": [
      "翩跹罗袂裁无缝。喜归来、掩映文梁雕栋。香絮惯粘泥，补旧时来空。舞罢华胥刚一觉，却与那、梨花同梦。堪恸。念孀楼关盼，缟衣谁共。",
      "还听絮语呢喃，似素心商略，春情种种。顾影在池塘，讶缀来霜重。莫向乌衣思旧族，□已迷、白云乡洞。轻耸。看掠入珠帘，珠帘微动。"
    ]
  },
  {
    "id": "adcfe4db5205f4aa05a4a7b28d1e3f51",
    "title": "西江月·秋蝶。同紫蘩张姊作",
    "authorName": "沈纕",
    "authorId": "adcfe4db5205f4aad1457b72d1457b72",
    "dynasty": "清",
    "content": [
      "谢逸诗情枉费，滕王粉本空夸。东邻飞过又西家。一段幽情难写。",
      "昔日曾栖芳草，而今独采疏花。不知曾否悟南华。真个蘧蘧欲化。"
    ]
  },
  {
    "id": "adcfe4db5205f4aad48f06babd76076a",
    "title": "误佳期玫瑰花",
    "authorName": "沈纕",
    "authorId": "adcfe4db5205f4aad1457b72d1457b72",
    "dynasty": "清",
    "content": [
      "曲槛徒惊春去。忽听卖花声腻。梦回酒醒嗅偏宜，香更无浓处。",
      "梳掠是天然，爱把新妆试。紫云轻压绿云边，越样添娇媚。"
    ]
  },
  {
    "id": "adcfe4db5205f4aad12b715bd1082756",
    "title": "三字令·贺寿泉兄新婚",
    "authorName": "沈纕",
    "authorId": "adcfe4db5205f4aad1457b72d1457b72",
    "dynasty": "清",
    "content": [
      "吹凤管，奏鸾箫。合良宵。人红袖，帐红绡。月玲珑，山妩媚，佩声飘。",
      "桂馥馥，漏迢迢。麝香消。银烛艳，绣帘摇。逗巾香，拭腻粉，念奴娇。"
    ]
  },
  {
    "id": "adcfe4db5205f4aa26960a354af0467d",
    "title": "卜算子·海榴花",
    "authorName": "沈纕",
    "authorId": "adcfe4db5205f4aad1457b72d1457b72",
    "dynasty": "清",
    "content": [
      "冉冉碧云轻，灼灼红霞吐。休笑开时不及春，避了封姨妒。",
      "海上几时来，洞里谁人住。闻说层城美酝浓，应是翻名醋。"
    ]
  },
  {
    "id": "adcfe4db5205f4aad7205c3481a2290b",
    "title": "菩萨蛮·春日回文，怀素芳周姊",
    "authorName": "沈纕",
    "authorId": "adcfe4db5205f4aad1457b72d1457b72",
    "dynasty": "清",
    "content": [
      "落花红雨春阴薄。薄阴春雨红花落。清院一声莺。莺声一院清。",
      "碧波烟霭隔。隔霭烟波碧。魂断最黄昏。昏黄最断魂。"
    ]
  },
  {
    "id": "adcfe4db5205f4aa424414db541dfaa0",
    "title": "虞美人·窗前燕支桃盛开，而人面桃未放，戏拈此",
    "authorName": "沈纕",
    "authorId": "adcfe4db5205f4aad1457b72d1457b72",
    "dynasty": "清",
    "content": [
      "窥窗映竹临金井。一片红芳影。尽将双颊著胭脂。引得蜂狂蝶闹、已多时。",
      "玉人娇面偏藏匿。未肯呈春色。晓风频把晓妆催。只是羞它浓艳、怕争开。"
    ]
  },
  {
    "id": "adcfe4db5205f4aa83cd78ab0e91fb49",
    "title": "虞美人·燕支桃已谢，而人面桃始开，更拈此",
    "authorName": "沈纕",
    "authorId": "adcfe4db5205f4aad1457b72d1457b72",
    "dynasty": "清",
    "content": [
      "一枝寂寞窥金井。瘦减繁华影。几番泪雨涴胭脂。不奈飘零已到、洗妆时。",
      "尹那相遇先偷匿。独让呈春色。玉人屡被燕莺催。只得凌红掩素、一起开。"
    ]
  },
  {
    "id": "adcfe4db5205f4aac23ae729a003f85b",
    "title": "河传·送春",
    "authorName": "沈纕",
    "authorId": "adcfe4db5205f4aad1457b72d1457b72",
    "dynasty": "清",
    "content": [
      "催去。难住。声声杜宇。梨花春雪。杏花春雨，毕竟春归何处。问春春不语。",
      "可堪又是人离别。愁千结。唱罢阳光叠。恨匆匆。泪溶溶。郎踪。屏山十二重。"
    ]
  },
  {
    "id": "adcfe4db5205f4aa4c72a1a91e643a19",
    "title": "高阳台·代家大人赠广陵九校书作",
    "authorName": "沈纕",
    "authorId": "adcfe4db5205f4aad1457b72d1457b72",
    "dynasty": "清",
    "content": [
      "月傍层霄，露滋香畹，莲灯照到花关。一片湘云，教人疑煞仙山。回肠脉脉谁相似，黄河水、几曲银湾。笑无端，转尽炉头，熟熟灵丹。",
      "明珠穿破风流蚁，更起来为我，妙解连环。谢女机丝，鸳鸯绣遍双翰。黄花插到西风鬓，记重阳、会上追欢。且盘桓，红袖围炉，共尔消寒。"
    ]
  },
  {
    "id": "adcfe4db5205f4aa7795a328193ba8df",
    "title": "貂裘换酒·重赠",
    "authorName": "沈纕",
    "authorId": "adcfe4db5205f4aad1457b72d1457b72",
    "dynasty": "清",
    "content": [
      "廿四桥头步。听箫声、等闲吹过，良宵三五。偷向十三楼上望，漫掩四围朱户。吹好梦、十年一度。数遍巫山峰二六，第一峰、留作行云路。双星照，七襄渡。",
      "三三径里三生谱。傍花前、栏杆六曲，三弦同诉。谈到绿腰花十八，半晌魂销色舞。添八字、一痕眉妩。世六鸳鸯分四角，早二分明月三更鼓。且莫把，四愁赋。"
    ],
    "foreword": "前阕隐九字，此阕亦仿玉局翁体。玉香仙子自记。"
  },
  {
    "id": "adcfe4db520cf9d861f27bbd602131aa",
    "title": "蝶恋花·春日侍祖母母氏，偕诸姊妹游虞山",
    "authorName": "席瑶林",
    "authorId": "adcfe4db520cf9d8d1457b72d1457b72",
    "dynasty": "清",
    "content": [
      "翠耸虞山春景丽。游侍慈闻，更喜联同气。柳磴花堤芳草地。东风只荡湘裙底。",
      "仲雍当时曾此寄。千古高踪，巾帼犹仰止。拂水山庄何处是。羞他输与青楼妓。"
    ]
  },
  {
    "id": "adcfe4db520cf9d802c0a5af9d848d6a",
    "title": "满江红·家大人病殁贵州黎平府别驾署中，讣至哭奠有作",
    "authorName": "席瑶林",
    "authorId": "adcfe4db520cf9d8d1457b72d1457b72",
    "dynasty": "清",
    "content": [
      "拜倒筵前，痛椿树、春秋偏促。想当日、辞家之任，画纶朱毂。绩报循良钦士庶，书传康健欢童仆。怎讣音，万里忽飞来，天何酷。",
      "堂上老，谁寒燠。闺中少，谁瞻嘱。况左家娇小，更谁卵育。易箦魂飞宁目瞑，捧觞肠断难身赎。望灵輀，安稳早归来，凭之哭。"
    ]
  },
  {
    "id": "adcfe4db52b21a463bba6d3508ee1b4e",
    "title": "小秦王柳浪闻莺",
    "authorName": "吴湘（婉罗）",
    "authorId": "adcfe4db52b21a46d1457b72d1457b72",
    "dynasty": "清",
    "content": [
      "香雾蒙蒙不肯收。丝丝垂柳绾春愁。玉骢也解游人意，却听莺声便欲留。"
    ]
  },
  {
    "id": "adcfe4db52b21a46dfb313c62dfcc01c",
    "title": "菩萨蛮·回文",
    "authorName": "吴湘（婉罗）",
    "authorId": "adcfe4db52b21a46d1457b72d1457b72",
    "dynasty": "清",
    "content": [
      "好花闻遍啼莺老。老莺啼遍闻花好。香暖透轻■，■轻透暖香。",
      "燕来春■■。■■春来燕。流■■■■，■■■■流。"
    ]
  },
  {
    "id": "adcfe4db52b21a46f2f32ebc233e232d",
    "title": "菩萨蛮·咏",
    "authorName": "吴湘（婉罗）",
    "authorId": "adcfe4db52b21a46d1457b72d1457b72",
    "dynasty": "清",
    "content": [
      "寂寂空庭寒料峭。黄花开遍秋光老。朔雁正南飞。东篱剩数枝。",
      "玉人妆未竟。漫摘簪云鬓。菊已瘦霜痕。人还瘦几分。"
    ]
  },
  {
    "id": "adcfe4db52b21a4642eaaeb6b1004b0d",
    "title": "菩萨",
    "authorName": "吴湘（婉罗）",
    "authorId": "adcfe4db52b21a46d1457b72d1457b72",
    "dynasty": "清",
    "content": [
      "谁家玉笛声呜咽。小亭夜月增凄切。月又不分明。教人怎么听。",
      "更深人已尽。悄有灯和影。灯尽欲抛奴。谁怜影也无。"
    ]
  },
  {
    "id": "adcfe4db52cc2de16308511e9af01653",
    "title": "菩萨蛮·寄司兰六姊",
    "authorName": "陈蕴莲",
    "authorId": "adcfe4db52cc2de1d1457b72d1457b72",
    "dynasty": "清",
    "content": [
      "池塘春草如丝碧。同怀千里关山隔。何处是维扬。眉头暗锁长。",
      "迢迢双鲤集。慰我时相忆。江上采芙蓉。秋来明月中。"
    ]
  },
  {
    "id": "adcfe4db52cc2de15d2082569f6c87b6",
    "title": "凤凰台上忆吹箫·咏菊",
    "authorName": "陈蕴莲",
    "authorId": "adcfe4db52cc2de1d1457b72d1457b72",
    "dynasty": "清",
    "content": [
      "广陌秋高，小窗风冷，篱边点缀轻黄。试下阶摘取，襟袖皆香。不是等闲桃李，趁芳菲、爱踏春阳。试看我、亭亭瘦影，尽耐严霜。",
      "商量。欲拌一醉，借色染云笺，香沁诗肠。况谢庭觞咏，莫问柴桑。更少些儿俗韵，云髻畔、插满何妨。还乞取，花心花实，归献高堂。"
    ]
  },
  {
    "id": "adcfe4db52cc2de1f37dad0f20ade69c",
    "title": "摸鱼儿·题周温甫烟波泛棹图",
    "authorName": "陈蕴莲",
    "authorId": "adcfe4db52cc2de1d1457b72d1457b72",
    "dynasty": "清",
    "content": [
      "寄豪情、茫茫大地，商量遣兴何处。软红十丈徒纷扰，只合烟波同住。心暇豫，趁一棹空蒙，领略沧浪趣。漫斟绿醑。看青嶂重重，轻鸥片片，随着画桡去。",
      "才人笔，幻出高人意绪。传来清境如许。春江匹练开怀抱，个是神仙伴侣。尽延伫，十二万年间，几辈能容与。梦魂栩栩，想贺监当年，镜湖烟月，似向此中遇。"
    ]
  },
  {
    "id": "adcfe4db52d69fda9d20a6180a6de13a",
    "title": "竹枝词采莲",
    "authorName": "蒲映渌",
    "authorId": "adcfe4db52d69fdad1457b72d1457b72",
    "dynasty": "清",
    "content": [
      "荷叶田田水满矶。荡舟惊湿女儿衣。阿侬今夜浑忘却，唤取西风送月归。"
    ]
  },
  {
    "id": "adcfe4db52d69fda83cfc9c22fe8e462",
    "title": "竹枝词",
    "authorName": "蒲映渌",
    "authorId": "adcfe4db52d69fdad1457b72d1457b72",
    "dynasty": "清",
    "content": [
      "半溪柳色碧于烟。叶叶低枝绾钓船。歧路忽忘羞借问，且随蝴蝶过花前。"
    ]
  },
  {
    "id": "adcfe4db52d69fda83cfc9c2a3cc74bb",
    "title": "竹枝词",
    "authorName": "蒲映渌",
    "authorId": "adcfe4db52d69fdad1457b72d1457b72",
    "dynasty": "清",
    "content": [
      "白绫半臂杏红衫。半里归来汗一担。输却鸳鸯无别事，醒同游戏梦同甘。"
    ]
  },
  {
    "id": "adcfe4db52d69fda016d3c40cc25cf16",
    "title": "唐多令·云孙聘姬珊珊照属题",
    "authorName": "蒲映渌",
    "authorId": "adcfe4db52d69fdad1457b72d1457b72",
    "dynasty": "清",
    "content": [
      "金钿翠云翘。罗裳束绛绡。绾乌鸦，斜舞蛮腰。欲抚素琴新记拍，空怅望，旧题桥。",
      "双颊晕红潮。黛眉纤月描。掩凌波，湘水轻摇。更有一番风韵处，凝媚眼，也魂销。"
    ]
  },
  {
    "id": "adcfe4db52d69fdaffae73909b447ef7",
    "title": "阳关引·江村夕望",
    "authorName": "蒲映渌",
    "authorId": "adcfe4db52d69fdad1457b72d1457b72",
    "dynasty": "清",
    "content": [
      "四望寒烟结。黯淡秋容越。孤舟短棹，人来往，心凄切。念故乡生处，却是云山接。奈多愁，又隔云山第几折。",
      "水漾明霞影，乌啼彻。最关情事，天边雁，楼头月。只斜阳树树，与当年无别。试临风回首，空见江流咽。"
    ]
  },
  {
    "id": "adcfe4db52d69fdac0a8da71cf1d2996",
    "title": "解语花·题宝灯侍儿扫镜图",
    "authorName": "蒲映渌",
    "authorId": "adcfe4db52d69fdad1457b72d1457b72",
    "dynasty": "清",
    "content": [
      "天然艳冶，生小娟娟，也解怜春意。画栏斜倚。双蛾皱，可是郑康成婢。",
      "偏松了髻。堪爱处、几般佳丽。拂牙笺，故送秋波，无限愁如缕。",
      "金鸭慢调香细。又烹茶洗砚，种种佳美。低鬟偷喜。",
      "销魂也，还抱琵琶花底。轻弹玉指。端的是、绿衣仙史。",
      "试看取，一点檀心，岂是凡桃李。"
    ]
  },
  {
    "id": "adcfe4db52d69fda7769b6ffc5440670",
    "title": "满江红·题洛隐周宝镫女士坐月浣花图",
    "authorName": "蒲映渌",
    "authorId": "adcfe4db52d69fdad1457b72d1457b72",
    "dynasty": "清",
    "content": [
      "彼美人兮，婉相对、珊珊欲下。恰满院、月华如洗，花枝低亚。盼到圆时仍未满，看当开半还愁谢。与花神、月姊细商量，归来罢。",
      "怜嫩蕊，银瓶泻。爱清影，晶帘挂。奈晚妆犹怯，镜台初架。二十馀年芳草恨，两三更后长吁夜。几时将，络秀旧心情，呼儿话。"
    ]
  },
  {
    "id": "adcfe4db53310049d58f9b6812e2eb0f",
    "title": "相思儿令",
    "authorName": "汪淑娟",
    "authorId": "adcfe4db53310049d1457b72d1457b72",
    "dynasty": "清",
    "content": [
      "挽就松松髻子，画阁晚妆初。自向小阑延伫，花影半身扶。",
      "明月才上银铺。悄无言、低拜黄姑。新凉不耐衣单，天风催动罗襦。"
    ]
  },
  {
    "id": "adcfe4db5331004900f3eb99103721fa",
    "title": "洞仙歌·荷包牡丹",
    "authorName": "汪淑娟",
    "authorId": "adcfe4db53310049d1457b72d1457b72",
    "dynasty": "清",
    "content": [
      "猩红一捻，有粉痕飘荡。疑出纤纤美人掌。怕飞来、蝴蝶尽是金钱，是昨夜、妃子筵前亲赏。",
      "这般真锦地，可惜天公，不把苔纹绣添上。要向画奁寻、比与郎看。",
      "可胜得、侬家花样。悔只悔、春愁万千千，未嘱咐、东风替侬安放。"
    ]
  },
  {
    "id": "adcfe4db5331004926c603e74d8e0191",
    "title": "眼儿媚·秋海棠",
    "authorName": "汪淑娟",
    "authorId": "adcfe4db53310049d1457b72d1457b72",
    "dynasty": "清",
    "content": [
      "几天风雨掩屏纱。人也懒如花。除非蝴蝶，小山背后，还去寻它。",
      "摘来细问风前看，泪点没些些。断肠是你，伤心是我，一样生涯。"
    ]
  },
  {
    "id": "adcfe4db53310049632a7ec3c291a72b",
    "title": "相见欢·柬雯卿妹",
    "authorName": "汪淑娟",
    "authorId": "adcfe4db53310049d1457b72d1457b72",
    "dynasty": "清",
    "content": [
      "这番上了香车。抵天涯。侍奉北堂欢笑、要君家。",
      "从别后。肥与瘦。不多差。只是评花妆阁、又闲些。"
    ]
  },
  {
    "id": "adcfe4db53310049a3824dec3f00d457",
    "title": "虞美人·再柬雯卿",
    "authorName": "汪淑娟",
    "authorId": "adcfe4db53310049d1457b72d1457b72",
    "dynasty": "清",
    "content": [
      "秋千影落闲庭院。明月移花转。几天不挂玉帘钩。难道春来总是、不梳头。",
      "绿窗还是摊书好。何苦寻烦恼。自家去验小腰肢。却比垂杨肥了、那丝丝。"
    ]
  },
  {
    "id": "adcfe4db533100490ee306a7023bfe1d",
    "title": "沁园春·题石头记",
    "authorName": "汪淑娟",
    "authorId": "adcfe4db53310049d1457b72d1457b72",
    "dynasty": "清",
    "content": [
      "何处红楼，几日西风，娇颜悴零。悔轻轻罗帕，打伊呆雁，些些诗句，教熟笼鹦。不及芙蓉，儿女坟上，犹受怡红一哭情。堪伤处，是绛珠有泪，顽石无灵。",
      "秋窗风雨凄清。问絮果兰因是怎生。算潇湘一梦，了完公案，袈裟半袭，救了神瑛。只怪桃花，和它柳絮，恁把凭空谶作成。痴儿女，被聪明两字，断送伊行。"
    ]
  },
  {
    "id": "adcfe4db533100498de97c97e0b4f513",
    "title": "相思引·送韵仙主人赴南宫试",
    "authorName": "汪淑娟",
    "authorId": "adcfe4db53310049d1457b72d1457b72",
    "dynasty": "清",
    "content": [
      "银烛深宵酒一樽。教人无可再销魂。心情撩乱，相对掩啼痕。",
      "便是离愁难撇却，也须珍重两三分。红笺消息，早报画楼人。"
    ],
    "annotation": [
      "相思引：双调四十六字，前段四句三平韵，后段四句两平韵。房舜卿词用别称《玉交枝》，周紫芝词用别称《定风波令》，赵彦端词用别称《琴调相思引》，《古今词话》无名氏词用别称《镜中人》。"
    ]
  },
  {
    "id": "adcfe4db5331004930e468c529ea0789",
    "title": "卖花声离筵未终，东方既白，重拈此解，以代赠言",
    "authorName": "汪淑娟",
    "authorId": "adcfe4db53310049d1457b72d1457b72",
    "dynasty": "清",
    "content": [
      "绣帐病缠绵。闷极今年。卷帘日日望秋天。望到木樨花放了，望著归鞭。",
      "灯火已阑珊。无可相怜。嘱君今夜莫开船。只怕夜深侬有梦，寻向君边。"
    ]
  },
  {
    "id": "adcfe4db53310049986ba1da2e1dc424",
    "title": "愁倚栏令春日怀韵仙燕台",
    "authorName": "汪淑娟",
    "authorId": "adcfe4db53310049d1457b72d1457b72",
    "dynasty": "清",
    "content": [
      "阑干外，雨如丝。悄凭时。搁著一汪儿泪，没人知。怪底几天愁重，恹恹压损腰肢。",
      "原是当胸绵却月，叫相思。"
    ]
  },
  {
    "id": "adcfe4db53310049668b7d06f01c9a2e",
    "title": "梦江口",
    "authorName": "汪淑娟",
    "authorId": "adcfe4db53310049d1457b72d1457b72",
    "dynasty": "清",
    "content": [
      "侬命薄，悔不作飞花。一路春风无管束，替儿夫婿送行车。",
      "影也不离它。"
    ]
  },
  {
    "id": "adcfe4db5331004972ea62da8b47bf2d",
    "title": "卖花声寄韵仙",
    "authorName": "汪淑娟",
    "authorId": "adcfe4db53310049d1457b72d1457b72",
    "dynasty": "清",
    "content": [
      "独自展鸳衾。情思昏沉。芭蕉滴雨好难禁。便是当时心也碎，何况如今。",
      "坐起费搜寻。调弄徽音。七弦原是一条心。千万休将心冷了，叮嘱瑶琴。"
    ]
  },
  {
    "id": "adcfe4db533100497382bc6126bda893",
    "title": "月上海棠·红缄初就，青禽未来，重剔残灯，为填此阕",
    "authorName": "汪淑娟",
    "authorId": "adcfe4db53310049d1457b72d1457b72",
    "dynasty": "清",
    "content": [
      "搓酥滴粉寻幽韵。正移窗、月落曙光近。客馆今宵，梦魂儿、可曾安稳。相思意、写到如何便准。",
      "蛮笺泪点模糊认。有鸳鸯、小字双红印。临发开封，再拈毫、笔端都窘。催书去、怪它青禽忒忍。"
    ]
  },
  {
    "id": "adcfe4db533100494334969fdd26014d",
    "title": "蝶恋花",
    "authorName": "汪淑娟",
    "authorId": "adcfe4db53310049d1457b72d1457b72",
    "dynasty": "清",
    "content": [
      "蝴蝶天天花底住。花谢今番，蝶也应该去。抵死春风强作主。又吹伊人帘深处。",
      "一日斜阳三日雨。闹得如今，天也无凭据。何怪楼头杨柳树。有丝没处寻头绪。"
    ]
  },
  {
    "id": "adcfe4db53310049edb49ef00e922709",
    "title": "青玉案·送春",
    "authorName": "汪淑娟",
    "authorId": "adcfe4db53310049d1457b72d1457b72",
    "dynasty": "清",
    "content": [
      "小桃忍受黄莺骂。便几日、恹恹谢。雪样荼蘼开满架。芳情灰冷，泪痕珠泻。忙了鸳鸯帕。",
      "落红堆满阑干罅。愁与恨、无从卸。独对残灯明又灺。伤心楼上，晓钟催打。断送春归也。"
    ]
  },
  {
    "id": "adcfe4db53310049fc9ff80907c3a97a",
    "title": "风蝶令前题",
    "authorName": "汪淑娟",
    "authorId": "adcfe4db53310049d1457b72d1457b72",
    "dynasty": "清",
    "content": [
      "帐额因风蹙，帘衣带雨抬。落花几日点苍苔。哭问风姨何事、苦相催。",
      "泪冷销红粉，愁深怨紫钗。斟杯满酒滴空阶。低祝春光此去、勿重来。"
    ]
  },
  {
    "id": "adcfe4db53310049d8514caf35f72d48",
    "title": "南乡子",
    "authorName": "汪淑娟",
    "authorId": "adcfe4db53310049d1457b72d1457b72",
    "dynasty": "清",
    "content": [
      "独自理琴弦。睡起慵梳髻半偏。新样初三眉子月，娟娟。盼到如今渐渐圆。",
      "此意忒缠绵。背著银釭笑拍肩。如此风光如此夜，天天。安放痴魂在那边。"
    ]
  },
  {
    "id": "adcfe4db533100493d5dc132e300a4f5",
    "title": "卖花声",
    "authorName": "汪淑娟",
    "authorId": "adcfe4db53310049d1457b72d1457b72",
    "dynasty": "清",
    "content": [
      "古月出弯弯。绣涩苔瘢。定情消受美人难。如此相贻原抵得，约指连环。",
      "检盝替伊安。更剪罗纨。中央四角蝠云蟠。仿作盘中诗样子，画与伊看。"
    ]
  },
  {
    "id": "adcfe4db5331004936f098842bec10df",
    "title": "金缕曲",
    "authorName": "汪淑娟",
    "authorId": "adcfe4db53310049d1457b72d1457b72",
    "dynasty": "清",
    "content": [
      "无计堪怜汝。只踌躇、秋来瘦得，腰围如许。君本多愁多病者，那禁这般情绪。又几日、眠餐无主。叠了罗衾全不寐，听潇潇、如此西窗雨。恁怪我，太烦絮。",
      "珠沤槿艳无凭据。算人生、因缘离合，偶然萍聚。侬从于君相结爱，其乃痛无分处。况侬也、悲秋儿女。一日伤心三日病，命恹恹、抵死支持住。休忘了，这番语。"
    ]
  },
  {
    "id": "adcfe4db53310049766b4378be22509a",
    "title": "十六字令",
    "authorName": "汪淑娟",
    "authorId": "adcfe4db53310049d1457b72d1457b72",
    "dynasty": "清",
    "content": [
      "休。第一枝香便断头。愁郎见，不敢理熏篝。"
    ]
  },
  {
    "id": "adcfe4db533100499e2646bcf889f646",
    "title": "梦江口题自绘落花蝴蝶箑子",
    "authorName": "汪淑娟",
    "authorId": "adcfe4db53310049d1457b72d1457b72",
    "dynasty": "清",
    "content": [
      "双蝴蝶，画里见些些。好梦作成三个月，痴情闹了一生花。",
      "风怎肯饶它。"
    ]
  },
  {
    "id": "adcfe4db53f4e846c43bb502f174c10c",
    "title": "忆江南·早春",
    "authorName": "沈善宝",
    "authorId": "adcfe4db53f4e846d1457b72d1457b72",
    "dynasty": "清",
    "content": [
      "风一阵，渐渐扇微和。杨柳烟开青似染，池塘水暖绿生波。",
      "疑是镜新磨。"
    ]
  },
  {
    "id": "adcfe4db53f4e8467b483611a83ce237",
    "title": "临江仙·江楼晚眺",
    "authorName": "沈善宝",
    "authorId": "adcfe4db53f4e846d1457b72d1457b72",
    "dynasty": "清",
    "content": [
      "楼外长江江上水，水流东去沉沉。白云出岫本无心。远山浮浅黛，明月冷疏砧。",
      "来往蒲帆浑不定，忘机沙上闲禽。渔歌高唱绿杨阴。个中饶野趣，此外少知音。"
    ]
  },
  {
    "id": "adcfe4db53f4e846039af48cb0a9cbc3",
    "title": "一剪梅·冲寒图",
    "authorName": "沈善宝",
    "authorId": "adcfe4db53f4e846d1457b72d1457b72",
    "dynasty": "清",
    "content": [
      "潇洒吟情在灞桥。杖挂诗瓢。驴踏琼瑶。阳春一曲调应高。梅正香饶。雪正萧骚。",
      "自是清狂逸兴豪。一任寒骄。肯负今朝。竹篱茅舍露山坳。幽景难描。幽思难消。"
    ]
  },
  {
    "id": "adcfe4db53f4e846f09d2342404162c0",
    "title": "虞美人·送春",
    "authorName": "沈善宝",
    "authorId": "adcfe4db53f4e846d1457b72d1457b72",
    "dynasty": "清",
    "content": [
      "问春欲去归何处。怪底春无语。商量无计把春留。又见杜鹃啼血、蝶含愁。",
      "落花飞絮多情绪。也欲随春去。阑干十二独徘徊。剩得青青满眼、是莓苔。"
    ]
  },
  {
    "id": "adcfe4db53f4e8467a48f08a5be4ee0d",
    "title": "西江月·络纬娘",
    "authorName": "沈善宝",
    "authorId": "adcfe4db53f4e846d1457b72d1457b72",
    "dynasty": "清",
    "content": [
      "听尔丝缫五夜，令人毂转三更。可怜镜子织难成。金井阑边露冷。",
      "亦有机声轧轧，何须灯火莹莹。梦回明月半窗横。一片梧桐疏影。"
    ]
  },
  {
    "id": "adcfe4db53f4e8464a3e1c98e07bc090",
    "title": "河满子·寒雁",
    "authorName": "沈善宝",
    "authorId": "adcfe4db53f4e846d1457b72d1457b72",
    "dynasty": "清",
    "content": [
      "卷地朔风阵阵，过江征雁行行。底事劳劳无定踪，只缘辛苦随阳。清夜月明人静，残星几点微茫。",
      "毛羽谁怜丰满，书空枉费文章。嘹唳一声愁欲绝，芦花两岸飞霜。玉笛小楼吹罢，碧天万里何长。"
    ]
  },
  {
    "id": "adcfe4db53f4e8466fc8207200b0ba79",
    "title": "河满子·寒闺",
    "authorName": "沈善宝",
    "authorId": "adcfe4db53f4e846d1457b72d1457b72",
    "dynasty": "清",
    "content": [
      "帘幕低垂静夜，兰膏拨尽深更。灯影模糊梅影瘦，篆香暖拂云屏。已觉愁魂欲断，那堪雨又淋铃。",
      "几度思弹绿绮，谁家又理瑶筝。卸罢残妆纤手冷，霜风和月穿棂。无奈夜长人倦，熏笼倚到天明。"
    ]
  },
  {
    "id": "adcfe4db53f4e8463d72201576a35398",
    "title": "河满子·寒山",
    "authorName": "沈善宝",
    "authorId": "adcfe4db53f4e846d1457b72d1457b72",
    "dynasty": "清",
    "content": [
      "寂寞疏林落日，凄迷衰草黏天。一片冻云归远岫，倪迂画笔悠闲。只少寻梅踏雪，隔溪遥指吟鞭。",
      "笑向春花丛里，妆成秋树村前。转眼风光都不是，空馀寒雾寒烟。幸有停车归客，还来石径流连。"
    ]
  },
  {
    "id": "adcfe4db53f4e8465ceb5c59c79c5597",
    "title": "河满子·寒砧",
    "authorName": "沈善宝",
    "authorId": "adcfe4db53f4e846d1457b72d1457b72",
    "dynasty": "清",
    "content": [
      "几阵金风送响，谁家玉臂生寒。霜里声声听断续，搅愁惊梦无端。催得楼头刀尺，工夫彻夜难觅。",
      "共月敲来漏水，隔林传去溪喧。惹起羁人无限恨，故乡极目关山。何事年年轻别，却令远念衣单。"
    ]
  },
  {
    "id": "adcfe4db53f4e84676e0e6d6eb6a7e08",
    "title": "巫山一段云·瘦",
    "authorName": "沈善宝",
    "authorId": "adcfe4db53f4e846d1457b72d1457b72",
    "dynasty": "清",
    "content": [
      "揽镜频相讶，痴心却笑侬。不知何事搅情衷。消削到眉峰。",
      "帘卷西风悄，黄花写影工。纵教形与鹤相同。元是沈家风。"
    ]
  },
  {
    "id": "adcfe4db53f4e84624903475458a38cf",
    "title": "如梦令·春暮",
    "authorName": "沈善宝",
    "authorId": "adcfe4db53f4e846d1457b72d1457b72",
    "dynasty": "清",
    "content": [
      "才罢杜鹃啼血。又见杨花飞雪。碧藓绣柴门，亏得落红点缀。",
      "休说。休说。好鸟枝头惜别。"
    ]
  },
  {
    "id": "adcfe4db53f4e846ef9a8c4f00d7cbcc",
    "title": "如梦令·不寐",
    "authorName": "沈善宝",
    "authorId": "adcfe4db53f4e846d1457b72d1457b72",
    "dynasty": "清",
    "content": [
      "半壁灯光孤立。一缕炉烟弦直。梦断小楼中，何处数声长笛。",
      "幽绝。幽绝。恰好疏帘淡月。"
    ]
  },
  {
    "id": "adcfe4db53f4e8465349a40027e49376",
    "title": "南楼令病中对菊",
    "authorName": "沈善宝",
    "authorId": "adcfe4db53f4e846d1457b72d1457b72",
    "dynasty": "清",
    "content": [
      "无力理残妆。伤心泪数行。整云鬟、翻累高唐。寸草春晖犹未报，扶瘦影、倍凄惶。",
      "驹隙逝流光。东篱菊又黄。忆沧桑、回首茫茫。十二阑干秋寂寞，还是尔、耐风霜。"
    ]
  },
  {
    "id": "adcfe4db53f4e84646821b450b468cfd",
    "title": "喜迁莺·和箫楼师秋感",
    "authorName": "沈善宝",
    "authorId": "adcfe4db53f4e846d1457b72d1457b72",
    "dynasty": "清",
    "content": [
      "秋光澄澈。又落叶潇潇，吟蛩唧唧。几杵疏砧，两行新雁，更胜杜鹃啼血。惹得羁人哀感，制就新词凄绝。低唱罢、觉愁肠自断，愁眉顿结。",
      "幽寂。帘卷起。菊影扶疏，正一庭霜月。欲问嫦娥，相邀青女，同话广寒宫阙。底事天边蟾影，只照人间离别。吟望处、对蒹葭露冷，暮云空阔。"
    ]
  },
  {
    "id": "adcfe4db53f4e8468008c1a4eb585ee2",
    "title": "踏莎行·闺友以秋海棠见赠，调此报谢",
    "authorName": "沈善宝",
    "authorId": "adcfe4db53f4e846d1457b72d1457b72",
    "dynasty": "清",
    "content": [
      "青粉墙边，碧阑干右。神仙风度元韶秀。钗横鬓乱态何慵，西风吹得胭脂瘦。",
      "割爱分来，同心许觏。冰壶贮□娇难绣。风流谁得似卿卿，愿为蝴蝶长相守。"
    ]
  },
  {
    "id": "adcfe4db53f4e846154effbdc50be7a3",
    "title": "浪淘沙",
    "authorName": "沈善宝",
    "authorId": "adcfe4db53f4e846d1457b72d1457b72",
    "dynasty": "清",
    "content": [
      "窗外雨潇潇。只在芭蕉。惹人愁思又今宵。寒逼罗帷莲漏永，睡鸭香飘。",
      "把卷费推敲。烟水苕苕。玉人何处数吹箫。二十四桥明月夜，杜牧魂销。"
    ]
  },
  {
    "id": "adcfe4db53f4e8466a485b932537d39f",
    "title": "浪淘沙·红树",
    "authorName": "沈善宝",
    "authorId": "adcfe4db53f4e846d1457b72d1457b72",
    "dynasty": "清",
    "content": [
      "青女晓妆残。脂盒倾翻。和霜研露泼人间。染得千林如锦幛，围住青山。",
      "花事尽阑珊。谁驻红颜。葭苍水白雁声寒。记得停桡斜照里，绿鬓同看。"
    ]
  },
  {
    "id": "adcfe4db53f4e84637c6645a63bbc8de",
    "title": "小阑干早春",
    "authorName": "沈善宝",
    "authorId": "adcfe4db53f4e846d1457b72d1457b72",
    "dynasty": "清",
    "content": [
      "无情造物有情天。欲问总无言。一片愁城，四围愁阵，肠断又今年。",
      "生涯如此何堪病，触目倍凄然。杨柳风和，梅花香冷，春也学寒暄。"
    ]
  },
  {
    "id": "adcfe4db53f4e846e429ae793e789706",
    "title": "如梦令",
    "authorName": "沈善宝",
    "authorId": "adcfe4db53f4e846d1457b72d1457b72",
    "dynasty": "清",
    "content": [
      "才过禁烟节后。又值饯春时候。无语对东风，泪湿斑斑罗袖。",
      "休骤。休骤。忍见绿肥红瘦。"
    ]
  },
  {
    "id": "adcfe4db53f4e8461560bf24e7fe0b13",
    "title": "解语花·题陈相之先生近湖山馆小照",
    "authorName": "沈善宝",
    "authorId": "adcfe4db53f4e846d1457b72d1457b72",
    "dynasty": "清",
    "content": [
      "一蒿绿水，四面青山，山水皆韶秀。东风晴昼。苏堤外、十里平湖春透。",
      "小桃细柳。看西子、芳容依旧。棹烟波、合有高人，艳福频消受。",
      "苏白风流谁复。有参军此日，经纶抱负。平原特绣。",
      "管湖山、预兆他年太守。词传红藕。夸胜迹、应多吟友。",
      "和阳春、尽倚新声，按拍惭予后。"
    ]
  },
  {
    "id": "adcfe4db53f4e846846f3796f90d1069",
    "title": "满江红·题□竹楼诗集",
    "authorName": "沈善宝",
    "authorId": "adcfe4db53f4e846d1457b72d1457b72",
    "dynasty": "清",
    "content": [
      "绿水芙蓉，羡幕府、诗才清绝。继玉茗、低吟红豆，高歌白雪。北固西风供作赋，南徐画烛欣留客。泛烟波、听彻碧箫声，扬州月。",
      "湖海恨，泥鸿迹。古今事，烟云灭。看江山如此，都归彩笔。一卷龙光腾宝剑，千秋慧业传瑶笈。爇名香、浣手细披吟，心先折。"
    ]
  },
  {
    "id": "adcfe4db53f4e846189b60347b815d3f",
    "title": "满庭芳·寒夜对月忆兰心夫人",
    "authorName": "沈善宝",
    "authorId": "adcfe4db53f4e846d1457b72d1457b72",
    "dynasty": "清",
    "content": [
      "满地霜华，一庭月色，碧空万里无云。流光又尽，能不惜冰轮。遥望广寒宫殿，锁葳蕤、清绝纤尘。多情甚，素娥青女，耐冷照愁人。",
      "去年。当此际，萍飘蓬合，说剑论文。自西风别去，神返瑶京。堪叹人间聚散，转轮与、皓魄三分。徘徊处，暗香浮动，梅影又横陈。"
    ]
  },
  {
    "id": "adcfe4db53f4e84619feb6d65c0f4a73",
    "title": "满江红·重渡扬子江",
    "authorName": "沈善宝",
    "authorId": "adcfe4db53f4e846d1457b72d1457b72",
    "dynasty": "清",
    "content": [
      "扑面江风，卷不尽、怒涛如雪。凭眺处、琉璃万顷，水天一色。酾酒又添豪杰泪，燃犀漫照蛟龙窟。一星星、蟹屿与渔汀，凝寒碧。千载梦，风花灭。",
      "六代事，渔樵说。只江流长往，销磨今昔。锦缆牙樯空烂漫。暮蝉衰柳犹呜咽。笑儿家、几度学乘查，悲歌发。"
    ]
  },
  {
    "id": "adcfe4db53f4e846332ef9705926590c",
    "title": "满江红·登金山妙高台",
    "authorName": "沈善宝",
    "authorId": "adcfe4db53f4e846d1457b72d1457b72",
    "dynasty": "清",
    "content": [
      "破浪扬帆，江心寺、这番才到。又何异、人来弱水，身游蓬岛。顿觉胸中天地阔，转怜眼底江山小。御天风、我欲逐云飞，情飘渺。",
      "追往事，重凭吊。寻胜迹，穷幽窈。想蛾眉伟绩，才人丽藻。玉带镇山风雅擅，鼓声振夜烟尘扫。卷秋风、仍是旧波涛，伊人杳。"
    ]
  },
  {
    "id": "adcfe4db53f4e8469100f3c0fbf975ce",
    "title": "浪淘沙·舟行晚景",
    "authorName": "沈善宝",
    "authorId": "adcfe4db53f4e846d1457b72d1457b72",
    "dynasty": "清",
    "content": [
      "渔火两三星。烟水冥冥。一行新雁起遥汀。辛苦天涯缘底事，也学飘萍。",
      "何处唱珑玲。肠断声声。记曾好句赋湘灵。一样曲终人不见，江上峰青。"
    ]
  },
  {
    "id": "adcfe4db53f4e8467c34aa887e578222",
    "title": "满江红·端阳感成",
    "authorName": "沈善宝",
    "authorId": "adcfe4db53f4e846d1457b72d1457b72",
    "dynasty": "清",
    "content": [
      "死别生离，半年内、肝肠寸裂。数恨事、菱花萎露，荆枝压雪。痛泪挥残千点雨，孤怀映彻三更月。望霜帏、何处觅慈云，悲无极。",
      "天中序，蒲榴节。思去岁，伤今日。记西湖竞渡，命题援笔。彩线教搓长命缕，霞觞曾晋延年席。剩孤儿、孑影奠杯羹，空呜咽。"
    ]
  },
  {
    "id": "adcfe4db53f4e84604467c9d9a84795e",
    "title": "浪淘沙·平湖秋月",
    "authorName": "沈善宝",
    "authorId": "adcfe4db53f4e846d1457b72d1457b72",
    "dynasty": "清",
    "content": [
      "浩魄映平湖。一颗骊珠。琉璃万顷水平铺。月色波光同浩渺，人在冰壶。",
      "山色有还无。入望模糊。一声渔唱出菰蒲。柔橹忽惊鸥梦醒，诗境难图。"
    ]
  },
  {
    "id": "adcfe4db53f4e84612d47bb92a6e2f7c",
    "title": "浪淘沙·湖楼听雨",
    "authorName": "沈善宝",
    "authorId": "adcfe4db53f4e846d1457b72d1457b72",
    "dynasty": "清",
    "content": [
      "霎霎复萧萧。梧叶芭蕉。松风四面卷波涛。并作秋声成一片，夜雨今宵。",
      "秋思本无聊。梦又苕苕。二分凉意透轻绡。来日湖边新涨碧，拟泛兰桡。"
    ]
  },
  {
    "id": "adcfe4db53f4e846ebd389106ad4c41e",
    "title": "采桑子·秋夜不寐，用独木桥体",
    "authorName": "沈善宝",
    "authorId": "adcfe4db53f4e846d1457b72d1457b72",
    "dynasty": "清",
    "content": [
      "桂花香静宵初永，露冷无声。月淡无声。月露无声伴有声。",
      "声声只向疏窗度，四壁虫声。万树秋声。来助楼头夜读声。"
    ]
  },
  {
    "id": "adcfe4db53f4e84692436293d6ef49ce",
    "title": "蝴蝶儿·秋海棠",
    "authorName": "沈善宝",
    "authorId": "adcfe4db53f4e846d1457b72d1457b72",
    "dynasty": "清",
    "content": [
      "点秋光。傍银墙。娇红浅白斗新妆。缘何号断肠。",
      "艳极神难写，吟多齿亦香。红丝叶背粲成行。西风蝶梦凉。"
    ]
  },
  {
    "id": "adcfe4db53f4e8469f3307a167c72ef0",
    "title": "虞美人·冬夜听雨",
    "authorName": "沈善宝",
    "authorId": "adcfe4db53f4e846d1457b72d1457b72",
    "dynasty": "清",
    "content": [
      "打窗落叶声萧瑟。寒气灯前逼。病来诗思已无聊。添得这般情景、助魂销。",
      "霜鸿阵阵飞何急。岂有愁难说。一番疏雨一番风。知否有人憔悴、小楼中。"
    ]
  },
  {
    "id": "adcfe4db53f4e84693485df2ba6b7c87",
    "title": "南楼令闻雁感怀",
    "authorName": "沈善宝",
    "authorId": "adcfe4db53f4e846d1457b72d1457b72",
    "dynasty": "清",
    "content": [
      "霜杵已三更。思亲梦不成。忆当年、血泪交迸。遍觅稻梁供菽水，甘旨计、苦难盈。",
      "听彻一声声。教侬恨更生。叹天涯、雨雪飘零。燕雀安能知抱负，反笑汝、字纵横。"
    ]
  },
  {
    "id": "adcfe4db53f4e8460265cac2718b0104",
    "title": "意难忘春夜听雨，忆孤山梅花定多零落，辗转不寐，感而倚拍",
    "authorName": "沈善宝",
    "authorId": "adcfe4db53f4e846d1457b72d1457b72",
    "dynasty": "清",
    "content": [
      "一叶轻航。向孤山深处，载酒寻芳。疏枝花缀雪，冷蕊玉霏香。疑翠袖、映红妆。烂漫斗春光。步苍苔、未能轻别，生怕斜阳。",
      "归来兀自难忘。怅诗魂蝶梦，不度潇湘。何堪连夕雨，更转九回肠。人无寐、恨偏长。花露定飘扬。想广平、心同铁石，尚赋篇章。"
    ]
  },
  {
    "id": "adcfe4db53f4e846bb9fa9e07ec6b16f",
    "title": "蝶恋花·春暮",
    "authorName": "沈善宝",
    "authorId": "adcfe4db53f4e846d1457b72d1457b72",
    "dynasty": "清",
    "content": [
      "柳絮帘栊春欲暮。极目天涯，那是春归路。紫燕黄莺啼不住。似曾解得文通赋。",
      "自浣蔷薇吟丽句。绿展芭蕉，邀我临怀素。无那吟怀消不去。微云又漏催诗雨。"
    ]
  },
  {
    "id": "adcfe4db53f4e84639e918aa999d6e6e",
    "title": "菩萨蛮·题拈花图",
    "authorName": "沈善宝",
    "authorId": "adcfe4db53f4e846d1457b72d1457b72",
    "dynasty": "清",
    "content": [
      "胸罗锦绣文如凤。才人合受名花供。三叠奏清平。春风鳌背行。",
      "黄粱犹未熟。妙手传金粟。参透大乘禅。拈花一莞然。"
    ]
  },
  {
    "id": "adcfe4db53f4e8462d3b4bc77a81958a",
    "title": "风入松·读镜花缘作",
    "authorName": "沈善宝",
    "authorId": "adcfe4db53f4e846d1457b72d1457b72",
    "dynasty": "清",
    "content": [
      "瑶池春暖宴蟠桃。仙乐奏云璈。花种月姊无端甚，逞机锋、魔劫光招。上苑群芳已放，山中棋子犹敲。",
      "黄粱梦醒鬓萧萧。舟帆海天遥。异国神仙游历遍，老书生、清福能消。才把奇花手植，谁知仙籍名标。"
    ]
  },
  {
    "id": "adcfe4db53f4e8466a10f508dd3fce9e",
    "title": "风入松",
    "authorName": "沈善宝",
    "authorId": "adcfe4db53f4e846d1457b72d1457b72",
    "dynasty": "清",
    "content": [
      "孝娥千里远寻亲。生死几艰辛。玉碑已现闺英傍，彊归来、伴结佳人。赋茗久钦黑齿，颂椒同步青云。",
      "蜃楼海市幻中因。意蕊艳翻新。胸中块垒消全尽，羡蛾眉、有志俱伸。千古兰闺吐气，一枝筠管神通。"
    ]
  },
  {
    "id": "adcfe4db547c18ba83cfc9c219fb7ee0",
    "title": "竹枝词",
    "authorName": "张书绅",
    "authorId": "adcfe4db547c18bad1457b72d1457b72",
    "dynasty": "清",
    "content": [
      "山桃花发竹鸡啼，几日茶枪绿已齐。欲摘香芽烟水阔，呼郎背过碧山溪。"
    ]
  },
  {
    "id": "adcfe4db547c18ba83cfc9c2d738f876",
    "title": "竹枝词",
    "authorName": "张书绅",
    "authorId": "adcfe4db547c18bad1457b72d1457b72",
    "dynasty": "清",
    "content": [
      "短长亭子卧烟岚，亭上行人笑语酣。怕是早妆太草草，临流更把野花簪。"
    ]
  },
  {
    "id": "adcfe4db5489d0e09b61ca450398479c",
    "title": "菩萨蛮·秋夜",
    "authorName": "翁舆淑",
    "authorId": "adcfe4db5489d0e0d1457b72d1457b72",
    "dynasty": "清",
    "content": [
      "浅云行散红霞敛。敛霞红散行云浅。中正月亭空。空亭月正中。",
      "砌蛩吟雨细。细雨吟蛩砌。灯烬欲阑更。更阑欲烬灯。"
    ]
  },
  {
    "id": "adcfe4db5489d0e016ac6d3d97cc73ae",
    "title": "卖花声新夏雨窗病怀",
    "authorName": "翁舆淑",
    "authorId": "adcfe4db5489d0e0d1457b72d1457b72",
    "dynasty": "清",
    "content": [
      "窗外雨潺潺。罗袂生寒。困人天气怯衣单。我病伴愁愁伴我，愁病双关。",
      "睡起黯无言。强自凭栏。檐声又逐鸟绵蛮，天亦淋漓无奈也，泪叠云山。"
    ]
  },
  {
    "id": "adcfe4db550bab2a7b9945feded5e665",
    "title": "浪淘沙·立夏前送妹",
    "authorName": "蒋氏（元葵女）",
    "authorId": "adcfe4db550bab2ad1457b72d1457b72",
    "dynasty": "清",
    "content": [
      "剩得几多春。十二时辰。满庭飞絮糁花茵。添阵潺潺帘外雨，深院黄昏。",
      "独坐掩重门。愁倒芳樽，便无离别也销魂。明日那堪南浦去，又送行人。"
    ]
  },
  {
    "id": "adcfe4db55eeaf17766b437889494988",
    "title": "十六字令",
    "authorName": "钱启缯",
    "authorId": "adcfe4db55eeaf17d1457b72d1457b72",
    "dynasty": "清",
    "content": [
      "风。燕子归来绣幕中。清香送，习习小楼东。"
    ]
  },
  {
    "id": "adcfe4db55eeaf17949bf4e0a65d6a38",
    "title": "醉花阴·夜坐",
    "authorName": "钱启缯",
    "authorId": "adcfe4db55eeaf17d1457b72d1457b72",
    "dynasty": "清",
    "content": [
      "庭院沉沉春欲暮。点滴芭蕉雨。宝篆已香销，默对孤灯，总是无情绪。",
      "海棠红褪花无语。又春深如许。燕子未归来，悄立黄昏，帘幕低垂处。"
    ]
  },
  {
    "id": "adcfe4db55eeaf17cf755a41eb614c62",
    "title": "画堂春·纳凉",
    "authorName": "钱启缯",
    "authorId": "adcfe4db55eeaf17d1457b72d1457b72",
    "dynasty": "清",
    "content": [
      "好风冉冉藕花香。流萤飞去还藏。花边月影水边光。",
      "行到池塘。一曲瑶琴人倦，三更玉漏宵长。梧桐露滴趁秋凉，检点诗囊。"
    ]
  },
  {
    "id": "adcfe4db55eeaf17d046c4390fb65233",
    "title": "豆叶黄夜雨",
    "authorName": "钱启缯",
    "authorId": "adcfe4db55eeaf17d1457b72d1457b72",
    "dynasty": "清",
    "content": [
      "丁冬玉漏又三更。雨滴檐铃不耐听。小坐无人掩画屏。",
      "听声声。点滴空阶直到明。"
    ]
  },
  {
    "id": "adcfe4db55eeaf17a1ce26f419c6c888",
    "title": "虞美人·影夜坐",
    "authorName": "钱启缯",
    "authorId": "adcfe4db55eeaf17d1457b72d1457b72",
    "dynasty": "清",
    "content": [
      "纱囊闲把流萤弄。风过微微齐拢。蓦地一声箫送。惊破清宵梦。",
      "夜凉天气轻云笼。犹见冰轮徐捧。帘外落花微动。但觉蚊雷拥。"
    ]
  },
  {
    "id": "adcfe4db55eeaf17240479e1f5b63838",
    "title": "渔家傲·夏日",
    "authorName": "钱启缯",
    "authorId": "adcfe4db55eeaf17d1457b72d1457b72",
    "dynasty": "清",
    "content": [
      "六月荷花香十里。三秋桂子醉难倚。风过新蝉声细细。听归雁，呼环莫把纱窗闭。",
      "帘卷落花疑蝶视。阶前络纬初鸣际。凭栏笑把轻纨启。看青天，■香一缕随风至。"
    ]
  },
  {
    "id": "adcfe4db55eeaf17137da1123e612933",
    "title": "望江南避暑",
    "authorName": "钱启缯",
    "authorId": "adcfe4db55eeaf17d1457b72d1457b72",
    "dynasty": "清",
    "content": [
      "薰风至，夏日正无聊。帘押不开消酷暑，窗前绿影美人蕉，对此碧天遥。"
    ]
  },
  {
    "id": "adcfe4db55eeaf1751f24a8c4bc09830",
    "title": "望江南寒食偶题",
    "authorName": "钱启缯",
    "authorId": "adcfe4db55eeaf17d1457b72d1457b72",
    "dynasty": "清",
    "content": [
      "花怯雨，绿漾柳含烟。杜宇声声啼晓月，黄鹂对对带春妍，爱此养花天。"
    ]
  },
  {
    "id": "adcfe4db55eeaf1773e2750082a3a0b3",
    "title": "望江南暮春",
    "authorName": "钱启缯",
    "authorId": "adcfe4db55eeaf17d1457b72d1457b72",
    "dynasty": "清",
    "content": [
      "春柳拂，遥见小桃红。隔岸杨花看白糁，中庭鸟语觉春融，闲倚画墙东。"
    ]
  },
  {
    "id": "adcfe4db55eeaf17695d05cf62c22c5f",
    "title": "望江南春雨",
    "authorName": "钱启缯",
    "authorId": "adcfe4db55eeaf17d1457b72d1457b72",
    "dynasty": "清",
    "content": [
      "深夜静，闲坐小窗前。雨滴芭蕉人不觉，风吹翠竹各芬妍，正值养花天。"
    ]
  },
  {
    "id": "adcfe4db55eeaf176ffdaf8a42ed5a4f",
    "title": "望江南",
    "authorName": "钱启缯",
    "authorId": "adcfe4db55eeaf17d1457b72d1457b72",
    "dynasty": "清",
    "content": [
      "春烂漫，夜景夕阳斜。小立苔前遥望远，花枝芳拂柳枝遮，对此兴偏赊。"
    ]
  },
  {
    "id": "adcfe4db55eeaf178d623144400f1398",
    "title": "一斛珠·七夕",
    "authorName": "钱启缯",
    "authorId": "adcfe4db55eeaf17d1457b72d1457b72",
    "dynasty": "清",
    "content": [
      "绮筵瓜果。今宵乞巧中庭坐。画屏秋冷云深锁。小扇轻罗，点点飞萤火。",
      "亚字栏低斜月过，露花浓滴花枝亸。鹊桥度处轻云破。",
      "离别经年，泪洒珍珠颗。"
    ]
  },
  {
    "id": "adcfe4db55f60de205613f957a4ec407",
    "title": "一落索·秋闺",
    "authorName": "陈滟",
    "authorId": "adcfe4db55f60de2d1457b72d1457b72",
    "dynasty": "清",
    "content": [
      "眉共远山争秀。可怜长皱。莫将清泪湿花枝，怕花也、和人瘦。",
      "萧瑟秋风望久。郎书无有。欲知日日倚栏愁，但问取、楼前柳。"
    ]
  },
  {
    "id": "adcfe4db56d6bf8814a55593d631e72a",
    "title": "点绛唇·春晚",
    "authorName": "陆瑛",
    "authorId": "adcfe4db56d6bf88d1457b72d1457b72",
    "dynasty": "清",
    "content": [
      "雨雨风风，杜鹃声里催春去。半庭花絮。都作离人绪。",
      "记得相逢，春在深深树。重凝伫。柔情几许。没个安排处。"
    ]
  },
  {
    "id": "adcfe4db56d6bf88978f5337fe4f56bd",
    "title": "望江南忆婉芬嫂",
    "authorName": "陆瑛",
    "authorId": "adcfe4db56d6bf88d1457b72d1457b72",
    "dynasty": "清",
    "content": [
      "寒成阵，风露逼帘旌。今夜阑干人独倚，去年小阁记同登。",
      "往事不胜情。"
    ]
  },
  {
    "id": "adcfe4db57b29af6154effbd129c75c8",
    "title": "浪淘沙",
    "authorName": "沈珂",
    "authorId": "adcfe4db57b29af6d1457b72d1457b72",
    "dynasty": "清",
    "content": [
      "帘卷百花香。柳线飘扬。莺梭燕剪往来忙。二十四番风信里，几许韶光。",
      "一咏一倾觞。酒涤诗肠。揉花斗草赛芬芳。流水落花飞絮舞，都是文章。"
    ]
  },
  {
    "id": "adcfe4db57b29af64334969f40165167",
    "title": "蝶恋花",
    "authorName": "沈珂",
    "authorId": "adcfe4db57b29af6d1457b72d1457b72",
    "dynasty": "清",
    "content": [
      "花事阑珊春已暮。客里韶光，半在愁中度。深院黄昏人不语。无聊独把心香炷。",
      "啼鸟催归声故故。怅望云山，目断江南路。幽怨满怀凭若诉。罗襟泪落无重数。"
    ]
  },
  {
    "id": "adcfe4db57b29af6c0b4814cc86d515d",
    "title": "虞美人·题《有约不来过夜半图》",
    "authorName": "沈珂",
    "authorId": "adcfe4db57b29af6d1457b72d1457b72",
    "dynasty": "清",
    "content": [
      "凭栏怯怯纤腰娜。雾鬓云鬟亸。修眉淡扫远山痕。任是无言我见、也销魂。",
      "琐窗一剪灯花落。似有楸枰约。闲拈玉子意阑珊。只恐夜深不耐、五更寒。"
    ]
  },
  {
    "id": "adcfe4db57b29af685ec9320dd04f7f5",
    "title": "天仙子·咏兰",
    "authorName": "沈珂",
    "authorId": "adcfe4db57b29af6d1457b72d1457b72",
    "dynasty": "清",
    "content": [
      "绿窗春倦娇无力。云鬟低亸抛书立。素心人对素心花，频玩阅。",
      "料应说。侬心也是花心洁。"
    ]
  },
  {
    "id": "adcfe4db57b29af6b6c147796a336a6f",
    "title": "烛影摇红·题晏芳二姊遗照",
    "authorName": "沈珂",
    "authorId": "adcfe4db57b29af6d1457b72d1457b72",
    "dynasty": "清",
    "content": [
      "慢展仙真，拈毫泪已如珠贯。不堪回首忆当年，朝夕常相伴。曾炷心香一瓣。凭蟾魄、诉从心愿。埙篪同和，盟约来生，竟成诗谶。",
      "不道缘悭，今生如此他生远。伤心最是北堂萱，几见双眉展。入世昙花真幻。更何心、再飞柔翰。窗前往日，画里而今，九回肠断。"
    ]
  },
  {
    "id": "adcfe4db57b29af62f9881a6086ef509",
    "title": "卜算子·秋暮",
    "authorName": "沈珂",
    "authorId": "adcfe4db57b29af6d1457b72d1457b72",
    "dynasty": "清",
    "content": [
      "秋色已堪伤，何况秋将去。窗外秋虫断续吟，似欲留秋住。",
      "惊梦恼秋声，欹枕听秋雨。一寸愁心冷若秋，一唱悲秋句。"
    ]
  },
  {
    "id": "adcfe4db57b29af6fceb43c56c1c6090",
    "title": "如梦令·仲夏渐暑，有以纨扇乞画梅，即题扇后",
    "authorName": "沈珂",
    "authorId": "adcfe4db57b29af6d1457b72d1457b72",
    "dynasty": "清",
    "content": [
      "玉笛江城频奏。又是熟梅时候。扇底墨花开，似有暗香盈袖。",
      "知否。知否。挥去春风如旧。"
    ]
  },
  {
    "id": "adcfe4db57b29af680d6daaf569a6467",
    "title": "雨中花",
    "authorName": "沈珂",
    "authorId": "adcfe4db57b29af6d1457b72d1457b72",
    "dynasty": "清",
    "content": [
      "风雨连宵窗外骤。也不管、绿肥红瘦。飞絮帘栊，落花庭院，都是销魂候。",
      "细吮梅花心暗构。倩冰纨、将春留逗。写出孤标，摹成没骨，春色还依旧。"
    ]
  },
  {
    "id": "adcfe4db57b29af6117e7b3f17438cc5",
    "title": "金缕曲·次韵，和湘江吟社探梅词",
    "authorName": "沈珂",
    "authorId": "adcfe4db57b29af6d1457b72d1457b72",
    "dynasty": "清",
    "content": [
      "遥指罗浮坞。却依稀、烟笼雨润，杏林桃渡。闻道江南风讯早，花著窗前几树。是红豆星星初吐。破冻含娇将蜡送，岁寒心、不改冰霜度。酬白雪，阳春赋。",
      "板桥驴背寻诗去。忆当年、孤山旧梦，从头记取。茅舍竹篱甘寂寞，不耐人间徵羽。寄相思、魂销驿路。试问几生修得到，结兰因絮果癯仙侣。卿怜我，侬怜汝。"
    ]
  },
  {
    "id": "adcfe4db57e66264354710c7eb0f21cb",
    "title": "甘州余少识刘梅史于武昌，不见且二十年。辛亥余为淮南盐官，梅史自吴来访，秋窗话旧，清泪盈睫，其漂泊更不余若也",
    "authorName": "蒋春霖",
    "authorId": "adcfe4db57e66264f5c3dd75c164bbc9",
    "dynasty": "清",
    "content": [
      "怪西风偏聚断肠人，相逢又天涯。似晴空堕叶，偶随寒雁，吹集平沙。尘世几番蕉鹿，春梦冷窗纱。一夜巴山雨，双鬓都华。",
      "笑指江边黄鹤，问楼头明月，今为谁斜。共飘零千里，燕子尚无家。且休卖、珊瑚宝玦，看青衫、写恨入琵琶。同怀感，把悲秋泪，弹上芦花。"
    ]
  },
  {
    "id": "adcfe4db57e6626448a1c2a1dfbdb1ae",
    "title": "东风第一枝·冬至",
    "authorName": "蒋春霖",
    "authorId": "adcfe4db57e66264f5c3dd75c164bbc9",
    "dynasty": "清",
    "content": [
      "雀谇晴檐，蝇苏冻纸，严霜忽作轻暖。锦貂才近熏炉，凤律暗移翠琯。寻春无处，但日日、春痕偷展。恰引起、千丈愁思，添似绣床金线。",
      "云影薄、画帘乍卷。山意冷、瘦筇又懒。几多酿雪楼台，豫涤熨寒酒盏。梅魂知否，怕迤逦年华将换。待借他、一缕东风，悄把万花吹转。"
    ]
  },
  {
    "id": "adcfe4db57e662643bc0dc2d55e3d3c7",
    "title": "一萼红·清明前一日，偕周莲伯散步城北，红日已西，乃至虹桥，复买小舟过桃花庵、莲性寺，烟水凄然，游人绝少，共溯洄者渔船三两而已",
    "authorName": "蒋春霖",
    "authorId": "adcfe4db57e66264f5c3dd75c164bbc9",
    "dynasty": "清",
    "content": [
      "趁春晴，步前汀未晚，舟小蹙波行。抱树溪弯，眠沙石老，芳草随意青青。乍惊起、闲鸥短梦，伴落日、三两棹歌声。水曲豪筝，柳阴丛笛，那处重听。",
      "多少夕阳楼阁，倚阑干不见，空见流莺。萤苑星繁，虹桥月艳，还记玉辇曾经。自湖上游仙事杳，问桃花、又过几清明。剩取凄烟楚雨，愁画芜城。"
    ]
  },
  {
    "id": "adcfe4db57e66264415d41bdcd463d5e",
    "title": "谒金门",
    "authorName": "蒋春霖",
    "authorId": "adcfe4db57e66264f5c3dd75c164bbc9",
    "dynasty": "清",
    "content": [
      "人未起。桐影暗移窗纸。隔夜酒香添睡美。鹊声春梦里。",
      "妆罢小屏独倚。风定柳花到地。欲拾断红怜素指。卷帘呼燕子。"
    ]
  },
  {
    "id": "adcfe4db57e66264e4f6108a575b8005",
    "title": "扫花游",
    "authorName": "蒋春霖",
    "authorId": "adcfe4db57e66264f5c3dd75c164bbc9",
    "dynasty": "清",
    "content": [
      "点波细雨，乍泥住归人，便迟春信。布帆漫整。满空江化酒，别筵花韵。数遍邮签，也怕莺期未准。雁程紧。试悄向故园，先探芳讯。",
      "归梦今夜稳。奈湿雾蒙蒙，画楼难认。野梅瘦损。为凄吟、客里剩红销尽。堕水流香，又把孤蓬暗引。醉乡近。压春潮、一船幽恨。"
    ]
  },
  {
    "id": "adcfe4db57e66264060936e47c820445",
    "title": "木兰花慢·江行晚过北固山",
    "authorName": "蒋春霖",
    "authorId": "adcfe4db57e66264f5c3dd75c164bbc9",
    "dynasty": "清",
    "content": [
      "泊秦淮雨霁，又灯火、送归船。正树拥云昏，星垂野阔，暝色浮天。芦边夜潮骤起，晕波心、月影荡江圆。梦醒谁歌楚些，泠泠霜激哀弦。婵娟。不语对愁眠。",
      "往事恨难捐。看莽莽南徐，苍苍北固，如此山川。钩连。更无铁锁。任排空、樯橹自回旋。寂寞鱼龙睡稳，伤心付与愁烟。"
    ]
  },
  {
    "id": "adcfe4db57e6626462d968be0d8fe0b0",
    "title": "琐窗寒·荒江晚泊，清寒送秋，记去年款红轩茗话，正此时也",
    "authorName": "蒋春霖",
    "authorId": "adcfe4db57e66264f5c3dd75c164bbc9",
    "dynasty": "清",
    "content": [
      "细竹通凉，疏苔媚雨，晓帘慵卷。窥花隔座，镜里暗传娇眼。最怜他、伤春未工，画眉错问愁深浅。甚妆楼一霎，西风如叶，梦云吹散。重见。",
      "羞郎面。但恨指吴山，断霞沈晚。扁舟暝宿，冷月稀星孤伴。绕空江、芦花夜明，去鸿影淡烟岫远。又寒莎、两岸鸣虫，絮语惊秋换。"
    ]
  },
  {
    "id": "adcfe4db57e66264154effbdc0816ef8",
    "title": "浪淘沙",
    "authorName": "蒋春霖",
    "authorId": "adcfe4db57e66264f5c3dd75c164bbc9",
    "dynasty": "清",
    "content": [
      "云气压虚阑。青失遥山。雨丝风絮一番番。上巳清明都过了，只是春寒。",
      "花发已无端。何况花残。飞来蝴蝶又成团。明日朱楼人睡起，莫卷帘看。"
    ],
    "intro": "此词上片写雨丝风絮，春寒不断；下片折入雨后花残，飞蝶成团，亦是伤春之意。其中可能寄寓作者“感时伤事”、“人才惰窳”之叹。前人曾有评论。 ",
    "annotation": [
      "上巳：阴历三月上旬的巳日。古代郑国风俗，三月上巳，至臻、洧二水执兰招魂，祓除不祥。",
      "无端：无故。 "
    ]
  },
  {
    "id": "adcfe4db57e6626492f86aa88687f2d5",
    "title": "渡江云·春明再到，人事都非，崔护萧郎，一时同感",
    "authorName": "蒋春霖",
    "authorId": "adcfe4db57e66264f5c3dd75c164bbc9",
    "dynasty": "清",
    "content": [
      "燕泥衔杏，雨炉熏隐，篆朱户昼愔愔。半窗松影碎，小语分茶，日暖唤青禽。羊车再到，那不见、招手楼阴。空自踏、落花归去，消歇酒杯心。",
      "沉吟。红墙几尺，远过蓬山，更难通鱼锦。换尽了、陌头柳色，愁满罗襟。梦中常订重逢约，甚隔帘、翻怕相寻。门又掩、碧桃一树春深。"
    ]
  },
  {
    "id": "adcfe4db57e6626487146125822803e3",
    "title": "绮罗香·寒菜",
    "authorName": "蒋春霖",
    "authorId": "adcfe4db57e66264f5c3dd75c164bbc9",
    "dynasty": "清",
    "content": [
      "晓露荒园，斜阳破寺，十亩螀声啼遍。倦绿无多，生意井阑西畔。绕槿篱、蝶影还飞，近麦陇、马蹄偏贱。怪年年、冷逐蓬蒿，闭门秋老壮心懒。",
      "齑盐滋味最好，记伴西风信里，莼羹菰饭。笠影鸦锄，因甚故乡归晚。待青玉、一瓮春深，剩黄叶、半畦霜浅。认挑灯、细雨山家，客来寒夜剪。"
    ]
  },
  {
    "id": "adcfe4db57e6626483b76c9e3e56ebbb",
    "title": "寿楼春·扬州之行，历春徂秋，萍梗再移，短梦云散，作闲情赋",
    "authorName": "蒋春霖",
    "authorId": "adcfe4db57e66264f5c3dd75c164bbc9",
    "dynasty": "清",
    "content": [
      "过垂杨春城。罥游丝一缕，偷倚红情。记得开帘收燕，隔花调莺。桃叶渡，谁相迎。又几番、潮生潮平。待菱唱船归，荷香路悄，留月伴娉婷。",
      "西风起，凉蝉鸣。早抛闲素扇，歌断瑶筝。可奈诗题愁寄，梦回无凭。珠户寂，银釭明。任听残、秋宵长更。但疏雨空阶，萧萧半山黄叶声。"
    ]
  },
  {
    "id": "adcfe4db57e66264c5a66f5ffdbe957a",
    "title": "水龙吟·沈珠传奇好以落花蝴蝶泥人赋诗，为填此阕",
    "authorName": "蒋春霖",
    "authorId": "adcfe4db57e66264f5c3dd75c164bbc9",
    "dynasty": "清",
    "content": [
      "绛娥吹堕瑶京，可怜艳骨多尘土。几番梦醒，仙衣重试，冶游愁数。宝扇兜云，玉阶团雪，欲离还聚。恨东风力倦，娉婷双翅，衔不上、朱楼去。",
      "记共踏青归路。斗盈盈瘦腰红舞。西邻再过，满庭莎草，一天飞絮。枝老春空，水流香在，绿阴千树。但销魂歌板，年年弹泪，忆花开处。"
    ]
  },
  {
    "id": "adcfe4db57e662641a155e0fd114a47d",
    "title": "甘州",
    "authorName": "蒋春霖",
    "authorId": "adcfe4db57e66264f5c3dd75c164bbc9",
    "dynasty": "清",
    "content": [
      "记疏林霜堕蕲门秋，高谈四筵惊。击珊瑚欲碎，长歌裂石，分取狂名。短梦依依同话，风雨客窗灯。一醉江湖老，人似春星。",
      "蓦上长安旧路，怅春来王粲，还赋离亭。唤天涯绿遍，今夜子规声。待攀取垂杨寄远，怕杨花比客更飘零。凄凉调，向琵琶声里，唱彻幽并。"
    ]
  },
  {
    "id": "adcfe4db57e662644334969f05f624b6",
    "title": "蝶恋花",
    "authorName": "蒋春霖",
    "authorId": "adcfe4db57e66264f5c3dd75c164bbc9",
    "dynasty": "清",
    "content": [
      "云影压檐蛩语咽。凉雨声声、心碎梧桐叶。天外雁程飞又歇，小屏山上晴沙阔。",
      "愁减腰围添鬓雪。慵恋寒花、病似残秋蝶。题罢瑶笺和泪叠，相思后夜团团月。"
    ]
  },
  {
    "id": "adcfe4db57e6626467d030886ebdc977",
    "title": "金菊对芙蓉层云阁阴，春寒不休，年年梅子黄时，客怀如是",
    "authorName": "蒋春霖",
    "authorId": "adcfe4db57e66264f5c3dd75c164bbc9",
    "dynasty": "清",
    "content": [
      "日澹还收，云低不落，轻寒轻暖轻阴。正珠弦响涩，宽褪湘琴。兽炉潮晕香迟起，似泼水庭户愔愔。疏帘影里，昼长人懒，都恋香衾。",
      "费尽春深春浅，把春人酿作、梅子酸心。怕东风去后，梦更难寻。近来天亦愁如睡，锁山眉、雨意沈沈。无端送别，絮飞花落，偏是而今。"
    ]
  },
  {
    "id": "adcfe4db57e662649b67ba143f970255",
    "title": "探芳讯瓜洲夜渡",
    "authorName": "蒋春霖",
    "authorId": "adcfe4db57e66264f5c3dd75c164bbc9",
    "dynasty": "清",
    "content": [
      "大江暮。渐远寺沈钟，津亭换鼓。趁荒荒残月，斜帆夜深渡。懵腾梦在寒潮里，浪啮船唇语。信西风、棹入菰芦，缆维霜树。",
      "回首竹西路。剩鸦宿孤村，雁惊遥戍。星火微茫，晓色乱瓜步。数声渔笛吹秋起，往事空烟浦。正无聊，篷背潇潇细雨。"
    ]
  },
  {
    "id": "adcfe4db57e6626457b65677df07ae9c",
    "title": "木兰花慢·中秋日，周桐实自浙西归，得周莲伯字",
    "authorName": "蒋春霖",
    "authorId": "adcfe4db57e66264f5c3dd75c164bbc9",
    "dynasty": "清",
    "content": [
      "乱霞晴隔浦，正横笛、暮江楼。看沙际潮回，城阴树暝，帆势遥收。湾头。数枝瘦柳，尚依稀、认得去时舟。雁外心传锦字，鸥边梦阁离愁。凝眸。",
      "桂影碧空浮。谁共举琼瓯。问西湖今夜，几分明月，可似扬州。重游。待拌醉倒，怕石桥、枫冷又深秋。折得芦花懒寄，絮云吹满芳洲。"
    ]
  },
  {
    "id": "adcfe4db57e66264c3b44bea5d2362a0",
    "title": "月下笛·院落乍秋，乱蛩絮壁，赋寄眉月楼",
    "authorName": "蒋春霖",
    "authorId": "adcfe4db57e66264f5c3dd75c164bbc9",
    "dynasty": "清",
    "content": [
      "浅树留云，疏花倚石，小亭秋聚。风泉暗语。夜深琴韵愁谱。芭蕉叶碎桐阴减，料不碍、空阶细雨。奈笺纹叠雪，筝床横玉，旧情无数。休赋。",
      "归来句。待采遍芙蓉，隔江烟雾。吹箫俊侣。跨鸾今在何许。相思泪滴珊瑚枕，尚梦到、穿针院宇。只后夜酒醒时，满地鸣虫自苦。"
    ]
  },
  {
    "id": "adcfe4db57e66264ece5e199065bff31",
    "title": "柳梢青",
    "authorName": "蒋春霖",
    "authorId": "adcfe4db57e66264f5c3dd75c164bbc9",
    "dynasty": "清",
    "content": [
      "芳草闲门，清明过了，酒带香尘。白楝花开，海棠花落，容易黄昏。",
      "东风阵阵斜曛，任倚遍、红阑未温。一片春愁，渐吹渐起，恰似春云。"
    ]
  },
  {
    "id": "adcfe4db57e66264159a9792f0298b3e",
    "title": "凄凉犯十二月十七日夜，大寒读书，至漏三下，屋小如舟，虚窗生白，不知是月是雪。因忆江南野泊，雪压篷背时光景，正复似之",
    "authorName": "蒋春霖",
    "authorId": "adcfe4db57e66264f5c3dd75c164bbc9",
    "dynasty": "清",
    "content": [
      "短檐铁马，和冰语敲阶，更少残叶。鼠声渐起，芸编倦拥，酒怀添渴。疏灯晕结。觉霜逼、帘衣自裂。似扁舟、风来舵尾，野岸冷云叠。",
      "回首垂虹夜，瘦橹摇波，一枝箫咽。窗鸣败纸，尚惊疑、打篷乾雪。悄护铜瓶，怕寒重、梅花暗折。却开门，树影满地压冻月。"
    ]
  },
  {
    "id": "adcfe4db57e662649e5a488f290ac0c1",
    "title": "凄凉犯夜泊万福桥",
    "authorName": "蒋春霖",
    "authorId": "adcfe4db57e66264f5c3dd75c164bbc9",
    "dynasty": "清",
    "content": [
      "平芜黯淡，连鸦阵、危滩时响风叶。夜潮乍起芦根，浪浦估帆催歇。深杯倦泼。听风激、哀笳乱咽。正遥空、寒星数点，旗影动残雪。",
      "谁念荒江外，铁甲生寒，泪花冰结。枕戈梦短，坏云堆、饿鸱啼绝。醉倚貂裘，问知否、霜袍冻裂。但平沙万幕，寂寂拥夜月。"
    ]
  },
  {
    "id": "adcfe4db57e66264d8514caf84b901f8",
    "title": "南乡子",
    "authorName": "蒋春霖",
    "authorId": "adcfe4db57e66264f5c3dd75c164bbc9",
    "dynasty": "清",
    "content": [
      "寒意剩春纤。放燕归来又下帘。蝴蝶渐稀人渐懒，恹恹。满地青榆午梦甜。",
      "淡日隐重檐。雨气云痕百态兼。睡起却惊天影暗，眉尖。愁似春阴向晚添。"
    ]
  },
  {
    "id": "adcfe4db57e6626416b4a48958b10a05",
    "title": "绿意萤",
    "authorName": "蒋春霖",
    "authorId": "adcfe4db57e66264f5c3dd75c164bbc9",
    "dynasty": "清",
    "content": [
      "春原草宿。酿湿痕作影，光散林麓。近水偏多，避月还明，飞飞自照幽独。西风不醒雷塘梦，化万点、秋魂相逐。更那堪，雨暗黄昏，败井废苔凝绿。",
      "还记荷亭露坐，小池乍退暑，凉气吹烛。绕遍花阴，巧入湘帘，笑倚画罗同扑。而今一院繁星乱，但冷飐、萧萧疏竹。等恁时，闲贮绡囊，怕展翠笺重读。"
    ]
  },
  {
    "id": "adcfe4db57e66264439d8ba183fec111",
    "title": "风入松·昔梦重寻，春情非旧，丝竹中年，岁华自惜。东泽绮语债，亦将借此销除也",
    "authorName": "蒋春霖",
    "authorId": "adcfe4db57e66264f5c3dd75c164bbc9",
    "dynasty": "清",
    "content": [
      "弯环绿水抱西城。小舫卧闻莺。樱桃树底春衫薄，倚红楼、偷听调筝。心事花开花谢，闲愁潮落潮生。",
      "夕阳江上数峰青。烟草暗离亭。风怀老去如残柳，一丝丝、渐减春情。重写绿窗旧梦，酒阑浑不分明。"
    ]
  },
  {
    "id": "adcfe4db57e66264b2306a3596e3fe26",
    "title": "金缕曲·乙卯初春，将之扬州，或以芜城为言，悄然而止",
    "authorName": "蒋春霖",
    "authorId": "adcfe4db57e66264f5c3dd75c164bbc9",
    "dynasty": "清",
    "content": [
      "雪净梅根土。被琼箫、暗将残寒，一丝吹去。碎剪东风为花瓣，分散春心几许。料从此、红酣翠妩。蓦地思量虹桥月，是年时、刻意伤春处。还梦到，竹西路。",
      "扁舟待趁寒潮渡。绕空江、鹧鸪声声，乱烟无数。歌管楼台斜阳冷，换了城西戍鼓。更不见、垂杨一树。十里深芜阴磷碧，哭青山、谁唤春魂语。云影暗，自延伫。"
    ]
  },
  {
    "id": "adcfe4db57e662647ee447bec6251597",
    "title": "鹧鸪天·杨柳东塘细水流",
    "authorName": "蒋春霖",
    "authorId": "adcfe4db57e66264f5c3dd75c164bbc9",
    "dynasty": "清",
    "content": [
      "杨柳东塘细水流。红窗睡起唤晴鸠。屏间山压眉心翠，镜里波生鬓角秋。",
      "临玉管，试琼瓯。醒时题恨醉时休。明朝花落归鸿尽，细雨春寒闭小楼。"
    ],
    "intro": "此词借景抒情。上阕写景，东塘杨柳，春波细流，红窗睡起，枝上鸣鸠，山压翠眉，鬓角生秋；下阕抒情，时临玉管，或试琼瓯，醒时题恨，醉时便休。“明朝落花归鸿尽，细雨春寒闭小楼”既为全词添姿生色，又在有意无意之间微露惜春之意。通篇工丽精巧，委婉含蓄，极有情致。",
    "annotation": [
      "玉管：毛笔的美称。",
      "琼瓯（ōu）：美酒。"
    ]
  },
  {
    "id": "adcfe4db57e662647bfbcd2db004bf37",
    "title": "好事近·芦芽茁岸，杨花坠溪，舟过东淘时见此景",
    "authorName": "蒋春霖",
    "authorId": "adcfe4db57e66264f5c3dd75c164bbc9",
    "dynasty": "清",
    "content": [
      "帆影比鸥迟，溪上柳花风软。闲理半床茶具，任船随溪转。",
      "一春不听雨声哗，桥峙水痕浅。梦入菰蒲深处，共湖云低展。"
    ]
  },
  {
    "id": "adcfe4db57e66264602d2d9ed4b36125",
    "title": "高阳台",
    "authorName": "蒋春霖",
    "authorId": "adcfe4db57e66264f5c3dd75c164bbc9",
    "dynasty": "清",
    "content": [
      "淡月依桥，平湖冱水，夜潮寒送归人。别酒无多，莫教翻污罗裙。愁来始觉眉尖窄，悔当时、错梦梨云。掩炉熏、袖底残香，都化秋痕。",
      "扁舟尚有东风约，认摘梅小径，吹絮前村。一尺江波，年年误却桃根。春心待共花争发，怕花开、更易伤春。怯黄昏，不到斜阳，先闭重门。"
    ]
  },
  {
    "id": "adcfe4db57e6626425eb6af782656655",
    "title": "清平乐",
    "authorName": "蒋春霖",
    "authorId": "adcfe4db57e66264f5c3dd75c164bbc9",
    "dynasty": "清",
    "content": [
      "琐窗朱户。夜定人初去。满院商声无觅处。梧叶堆中虫语。",
      "微寒乍掩屏纱。西风孤怯灯花。不是悲秋泪少，如今住惯天涯。"
    ]
  },
  {
    "id": "adcfe4db57e66264c48db2eb1e45d758",
    "title": "三姝媚送别黄子湘",
    "authorName": "蒋春霖",
    "authorId": "adcfe4db57e66264f5c3dd75c164bbc9",
    "dynasty": "清",
    "content": [
      "相思堤上柳。唤渔童樵青，系船沽酒。水鹤飞来，背乱山无语，共君招手。莫上层楼，春已在、斜阳时候。雁碛沙寒，潮落潮生，暮帆催又。",
      "尘海吟身惊瘦。剩卅载才名，对花消受。尚著宫衣，听夜窗弦索，泪殷双袖。眼底沧桑，休更叠、哀蝉凄奏。怕问王孙芳草，淮阴渡口。"
    ]
  },
  {
    "id": "adcfe4db57e662646a9085bd6b336a30",
    "title": "角招",
    "authorName": "蒋春霖",
    "authorId": "adcfe4db57e66264f5c3dd75c164bbc9",
    "dynasty": "清",
    "content": [
      "暮寒际。谁家尚遣扁舟。去看烟水。橹枝沙外倚。忘却那回，花下游事。",
      "山灵倦矣。渐露出、双峰憔悴。十里寒香何在，剩千万树梅魂，伴铜仙铅泪。",
      "还喜。梵王殿址。松梢塔影，陈迹残僧指。四阑仍画里。",
      "戍角声声，当年无此。霜枫满地。更懒问、归人归未。",
      "月上西风又起。怕潮落、石桥湾，愁难洗。"
    ]
  },
  {
    "id": "adcfe4db57e66264a4e67a562bcf5d52",
    "title": "琐窗寒·岁聿云暮，舟行苦寒，拥衾酌酒，感吟成调",
    "authorName": "蒋春霖",
    "authorId": "adcfe4db57e66264f5c3dd75c164bbc9",
    "dynasty": "清",
    "content": [
      "枯桕团鸦，荒芦聚鸭，淡阴催暝。云垂贴水，波暗更无星影。涌平沙、寒潮夜生，布帆一霎江风劲。正嘹空断雁，趁船斜去，酒边愁听。重省。",
      "欢游境。记借舫移花，试泉分茗。西洲再过，可奈鸥乡人醒。掩霜篷、残灯自挑，半床翠被支峭冷。任秋窗、梦绕疏蘋，隔浦寻烟艇。"
    ]
  },
  {
    "id": "adcfe4db57e6626486b91202982a5dc6",
    "title": "虞美人",
    "authorName": "蒋春霖",
    "authorId": "adcfe4db57e66264f5c3dd75c164bbc9",
    "dynasty": "清",
    "content": [
      "水晶帘卷澄浓雾。夜静凉生树。病来身似瘦梧桐。觉道一枝一叶怕秋风。",
      "银潢何日销兵气。剑指寒星碎。遥凭南斗望京华。忘却满身清露在天涯。"
    ]
  },
  {
    "id": "adcfe4db57e6626483f96b5bdbfde28c",
    "title": "甘州洪彦先与秦淮女子有桃叶渡江之约，未果而金陵陷，不可寻问矣。彦先哀之，为赋此解",
    "authorName": "蒋春霖",
    "authorId": "adcfe4db57e66264f5c3dd75c164bbc9",
    "dynasty": "清",
    "content": [
      "悔年时刻意学伤春，东风柳花颠。绕红阑是水，清波照影，镜拥双鸾。击楫桃根何处，团扇误婵娟。梦醒还疑梦，此恨绵绵。",
      "休记银屏朱阁，便江山如画，今落谁边。倚斜阳弹泪，一例吊秋烟。待低拜，青溪夜月，问何时、重为玉人圆。长怀感，有相思血，都化啼鹃。"
    ]
  },
  {
    "id": "adcfe4db57e66264b59b4ddaa98d1ba0",
    "title": "淡黄柳",
    "authorName": "蒋春霖",
    "authorId": "adcfe4db57e66264f5c3dd75c164bbc9",
    "dynasty": "清",
    "content": [
      "寒枝病叶。惊定痴魂结。小管吹香愁叠叠。写遍残山剩水，都是春风杜鹃血。",
      "自离别。清游更消歇。忍重唱、旧明月。怕伤心、又惹啼莺说。",
      "十里平山，梦中曾去，唯有桃花似雪。"
    ]
  },
  {
    "id": "adcfe4db57e66264d76905627ede4ba3",
    "title": "无闷",
    "authorName": "蒋春霖",
    "authorId": "adcfe4db57e66264f5c3dd75c164bbc9",
    "dynasty": "清",
    "content": [
      "花外东风，吹过断桥，香到春山袖底。甚晚径馀寒，画阑犹倚。应是怜春欲去，看万点、飞红斜阳里。冶游散后，深深蝴蝶，绿烟垂地。憔悴。",
      "更无计。聚镜角愁痕，远山眉意。教燕子休归，小窗须闭。只有杨花未醒，化一缕、春痕随流水。怕片霎、残梦溪西，又听倦莺啼起。"
    ]
  },
  {
    "id": "adcfe4db57e662642eabdb0fc9333732",
    "title": "忆秦娥",
    "authorName": "蒋春霖",
    "authorId": "adcfe4db57e66264f5c3dd75c164bbc9",
    "dynasty": "清",
    "content": [
      "垂杨陌。绿阴蘸水烟痕湿。烟痕湿。一湾城影，画桥双笛。",
      "桃花岸上人如织。流莺久住都相识。都相识。斜阳船去，半湖春碧。"
    ]
  },
  {
    "id": "adcfe4db57e66264e0e5db8ab192318f",
    "title": "尉迟杯·春暮别褚又梅、金丽生，秋始相见。余又将出游，用美成韵留别",
    "authorName": "蒋春霖",
    "authorId": "adcfe4db57e66264f5c3dd75c164bbc9",
    "dynasty": "清",
    "content": [
      "河堤路。正下马、晓日笼高树。遥山隐隐云横，知是轻帆归处。长亭燕子，偏不许、春光别南浦。听歌声、唱到将离，悄衔花瓣飞去。",
      "还记水曲吹笙，频呼酒江船，胜友星聚。旧日垂杨都消瘦，谁更约、东风对舞。今宵又、芦根系缆，暗潮涌、霜寒闻雁语。怕孤篷、雨湿疏灯，醉中犹唤鸥侣。"
    ]
  },
  {
    "id": "adcfe4db57e66264a7f52dd11f440578",
    "title": "法曲献仙音·天气乍秋，微凉生夕，怀周莲伯",
    "authorName": "蒋春霖",
    "authorId": "adcfe4db57e66264f5c3dd75c164bbc9",
    "dynasty": "清",
    "content": [
      "云薄铺凉，露轻晞月，帘挂碧天秋浅。倚鹤琴闲，照萤灯瘦，依依梦随蕉扇。念极浦、人归后，西风片帆远。恨疏懒。",
      "趁扁舟、又孤游兴，频冷落、湖山旧时鸥伴。清雾湿屏纱，絮荒庭、虫韵凄婉。万感烟鸿，寄相思、梧叶怕剪。对空江残角，一夜蓼花红怨。"
    ]
  },
  {
    "id": "adcfe4db57e66264736eb7627486b0be",
    "title": "忆旧游",
    "authorName": "蒋春霖",
    "authorId": "adcfe4db57e66264f5c3dd75c164bbc9",
    "dynasty": "清",
    "content": [
      "记倚窗窥笑，接座熏香，扇角初逢。门掩枇杷静，又惊枝暗起，人似春鸿。峭寒几番侵袂，眉翠淡芙蓉。叹絮语衾边，泪痕盏底，同诉飘蓬。",
      "匆匆。最无赖，是种得垂杨，偏系归骢。别恨丝鞭阻，指一林残叶，瘦马西风。梦醒半规蛾月，依旧印帘栊。怕数遍幽期，灯花尚说今夜红。"
    ]
  },
  {
    "id": "adcfe4db57e6626412f4d5da7b3ecaad",
    "title": "卜算子",
    "authorName": "蒋春霖",
    "authorId": "adcfe4db57e66264f5c3dd75c164bbc9",
    "dynasty": "清",
    "content": [
      "燕子不曾来，小院阴阴雨。一角阑干聚落花，此是春归处。",
      "弹泪别东风，把酒浇飞絮。化了浮萍也是愁，莫向天涯去。"
    ],
    "annotation": [
      "化了浮萍：《本草》谓浮萍季春始生，或云为杨花所化。"
    ]
  },
  {
    "id": "adcfe4db57e66264df1b7f4b373ec229",
    "title": "绮罗香·秋雨",
    "authorName": "蒋春霖",
    "authorId": "adcfe4db57e66264f5c3dd75c164bbc9",
    "dynasty": "清",
    "content": [
      "晚树沈烟，枯荷乱浦，一换一番秋信。渍水庭阴，凉逼画罗衣润。滴疏桐、此夜偏长，滞新菊、重阳刚近。最萧条、铁马檐声，纸窗棋响落灯烬。",
      "朝来芦絮似雪，望断蒙蒙影里，归飞鸿阵。带湿征帆，还共暮潮难准。剩空阶、蕉叶无多，恰添了、砌虫凄紧。怕遥山、洗褪微黄，倦妆眉黛损。"
    ]
  },
  {
    "id": "adcfe4db57e662643c597e42222aad12",
    "title": "拜星月慢",
    "authorName": "蒋春霖",
    "authorId": "adcfe4db57e66264f5c3dd75c164bbc9",
    "dynasty": "清",
    "content": [
      "腊酒馀寒，春灯残雪，地僻还闻箫鼓。帖翠黏红，是年时情绪。念前梦，顿觉、啼痕唾碧都化，半渍征衫尘土。马影鸡声，又韶华催暮。隔帘栊、旧是相思路。",
      "阑干角、似有东风度。便觅象管鹅笙，奈凄凉难谱。抱孤琴、泪洒无人处。梅花外、强琢宜春句。怕冻草、暗长愁苗，滞游鞍不去。"
    ]
  },
  {
    "id": "adcfe4db57e662645ab97d7edda021b5",
    "title": "少年游",
    "authorName": "蒋春霖",
    "authorId": "adcfe4db57e66264f5c3dd75c164bbc9",
    "dynasty": "清",
    "content": [
      "曲阑斜护柳边楼。人影漾帘钩。银烛光沈，檀槽语涩，拌醉不曾休。",
      "十年梦似朝云散，花落水空流。燕子归来，淡烟微雨，寂寞画春愁。"
    ]
  },
  {
    "id": "adcfe4db57e6626474cc4ea003dbe2d6",
    "title": "声声慢·赋白菊寄洗红仙馆",
    "authorName": "蒋春霖",
    "authorId": "adcfe4db57e66264f5c3dd75c164bbc9",
    "dynasty": "清",
    "content": [
      "秋痕欲化，冷梦初圆，闲庭似带新霜。病起西风，眉印浅褪宫黄。徐娘渐羞剩粉，问何时、偷种柔乡。明月底，怪飞来寒蝶，无处寻香。",
      "姑射仙姿何处，记红萸乌帽，看舞霓裳。酒晕全消，篱外懒送瑶觞。疏灯漫怜鬓影，伴羁愁、闲过重阳。怕瘦损，卷帘人、依旧淡妆。"
    ]
  },
  {
    "id": "adcfe4db57e66264db827779fd70549a",
    "title": "声声慢·春饮马鹤船书舍",
    "authorName": "蒋春霖",
    "authorId": "adcfe4db57e66264f5c3dd75c164bbc9",
    "dynasty": "清",
    "content": [
      "荒城补壁，野涧侵篱，人来鹊起孤亭。未到花开，可怜春已零星。馀寒尚栖稚柳，问东风、眼向谁青。空叹息，甚鸢肩火色，老更飘萍。",
      "还剩苍藤古屋，趁斜阳泥饮，三两鸥盟。拍碎阑干，长啸暗答笳声。飞鸿漫愁印爪，算麻姑、沧海曾经。且尽醉，梦江南、残睡未醒。"
    ]
  },
  {
    "id": "adcfe4db57e662640c51a148579ed6d0",
    "title": "瑶华闻妙香感咏",
    "authorName": "蒋春霖",
    "authorId": "adcfe4db57e66264f5c3dd75c164bbc9",
    "dynasty": "清",
    "content": [
      "帘栊未卷，甚处氤氲，乍吹来罗绮。随莺趁蝶窗影外，一缕娇云同起。东风满院，更辨不分明花气。料暗从、鬓角衣边，送到腻人滋味。",
      "年时薰散筠笼，伴温酒华灯，春思浓醉。蘅芜梦远，金鸭冷、枉断绿窗心字。遗芳怕检，剩袖底、伤春清泪。问夜深、绣佛龛前，爇遍返魂知未。"
    ]
  },
  {
    "id": "adcfe4db57e66264eeb04e9d4c95e5b8",
    "title": "唐多令",
    "authorName": "蒋春霖",
    "authorId": "adcfe4db57e66264f5c3dd75c164bbc9",
    "dynasty": "清",
    "content": [
      "枫老树流丹。芦花吹又残。系扁舟、同倚朱阑。还似少年歌舞地，听落叶、忆长安。",
      "哀角起重关。霜深楚水寒。悲西风、归雁声酸。一片石头城上月，浑怕照、旧江山。"
    ]
  },
  {
    "id": "adcfe4db57e6626417d8029333bf732f",
    "title": "东风第一枝·春雪",
    "authorName": "蒋春霖",
    "authorId": "adcfe4db57e66264f5c3dd75c164bbc9",
    "dynasty": "清",
    "content": [
      "糁草疑霜，融泥似水，飞花觅又无处。树梢才褪遥峰，帘外暗兼细雨。轻冰半霎，甚倚著、东风狂舞。怕一番、暖意烘晴，还带绿梅销去。",
      "花市冷、试灯已误。芳径滑、踏青尚阻。依然浅画溪山，愁杀媆寒院宇。春回万瓦，听滴断、檐声悽楚。剩几分、残粉楼台，好趁夕阳句取。"
    ]
  },
  {
    "id": "adcfe4db57e66264576648a6d49555ec",
    "title": "相见欢·柳",
    "authorName": "蒋春霖",
    "authorId": "adcfe4db57e66264f5c3dd75c164bbc9",
    "dynasty": "清",
    "content": [
      "东风舞倦腰支，几多时，惆怅春前绿鬓欲成丝。",
      "枝头絮，吹不去，为相思。长把愁烟恨雨自禁持。"
    ]
  },
  {
    "id": "adcfe4db57e66264710b9263429df5f7",
    "title": "烛影摇红·丁巳元夜独游",
    "authorName": "蒋春霖",
    "authorId": "adcfe4db57e66264f5c3dd75c164bbc9",
    "dynasty": "清",
    "content": [
      "天半楼台，月华未上先箫鼓。瘦腰无计避春愁，也逐歌尘去。迤逦欢游细数。试霞灯、谁家院宇。长陵小市，帘影钗光，一宵春聚。",
      "绛蜡销迟，锦街夜色澄香雾。好游还有未归人，冷索梅边句。闲却西园俊侣。傍阑干、深杯自语。东风醉后，梦转瑶京，银花千树。"
    ]
  },
  {
    "id": "adcfe4db57e6626433a0f1b12f349b8c",
    "title": "青衫湿话平山旧游",
    "authorName": "蒋春霖",
    "authorId": "adcfe4db57e66264f5c3dd75c164bbc9",
    "dynasty": "清",
    "content": [
      "当时淮水西边月，曾照玉钩斜。游船多处，年年风雨，开尽桃花。",
      "夕阳一醉，楼空失燕，树晚栖鸦。三生杜牧，扬州梦觉，依旧天涯。"
    ]
  },
  {
    "id": "adcfe4db57e662648aaf4fceb08ec988",
    "title": "齐天乐·用碧山韵送人归楚南",
    "authorName": "蒋春霖",
    "authorId": "adcfe4db57e66264f5c3dd75c164bbc9",
    "dynasty": "清",
    "content": [
      "半春丝雨声中过，河桥未青杨叶。断角吹寒，孤帆滞远，可是将离时节。家山梦切。对岸芷汀兰，楚骚歌阕。那不还乡，杜鹃啼后更愁绝。",
      "潇湘春色似画，剩烽斜照里，悲恨休说。鹤唳空江，鸦栖旧垒，景物归来都别。羁怀暗结。怕瘦尽东风，驿梅难折。后夜西窗，镜尘添鬓雪。"
    ]
  },
  {
    "id": "adcfe4db57e66264a6631786ae6b5911",
    "title": "更漏子",
    "authorName": "蒋春霖",
    "authorId": "adcfe4db57e66264f5c3dd75c164bbc9",
    "dynasty": "清",
    "content": [
      "枕函欹，钗股重。睡起自疑残梦。临玉镜，写瑶笺。隔窗红杜鹃。",
      "花影乱。卷帘看。砌下落梅风换。芳草歇，绣鞍归。送春蝴蝶飞。"
    ]
  },
  {
    "id": "adcfe4db57e66264a6631786d4320ca8",
    "title": "更漏子",
    "authorName": "蒋春霖",
    "authorId": "adcfe4db57e66264f5c3dd75c164bbc9",
    "dynasty": "清",
    "content": [
      "柳丝风，菰叶雨。湖上画船来去。兰桨定，钓竿收。藕花香满楼。",
      "歌声歇。望明月。沙静夜滩如雪。灯欲烬，酒初醒。隔河吹玉笙。"
    ]
  },
  {
    "id": "adcfe4db57e66264269108aeb48a00a5",
    "title": "台城路金丽生自金陵围城出，为述沙洲避雨光景，感成此解。时画角咽秋，灯焰惨绿，如有鬼声在纸上也",
    "authorName": "蒋春霖",
    "authorId": "adcfe4db57e66264f5c3dd75c164bbc9",
    "dynasty": "清",
    "content": [
      "惊飞燕子魂无定，荒洲坠如残叶。树影疑人，鸮声幻鬼，欹侧春冰途滑。颓云万叠。又雨击寒沙，乱鸣金铁。似引宵程，隔溪燐火乍明灭。",
      "江间奔浪怒涌，断笳时隐隐，相和呜咽。野渡舟危，空村草湿，一饭芦中凄绝。孤城雾结。剩羂网离鸿，怨啼昏月。险梦愁题，杜鹃枝上血。"
    ]
  },
  {
    "id": "adcfe4db57e66264932d91ae92273fd6",
    "title": "渡江云·燕台游迹，阻隔十年。感事怀人，书寄王午桥、李闰生诸友",
    "authorName": "蒋春霖",
    "authorId": "adcfe4db57e66264f5c3dd75c164bbc9",
    "dynasty": "清",
    "content": [
      "春风燕市酒，旗亭赌醉，花压帽檐香。暗尘随马去，笑掷丝鞭，擪笛傍宫墙。流莺别后，问可曾、添种垂杨。但听得、哀蝉曲破，树树总斜阳。",
      "堪伤。秋生淮海，霜冷关河，纵青衫无恙。换了二分明月，一角沧桑。雁书夜寄相思泪，莫更谈、天宝凄凉。残梦醒，长安落叶啼螀。"
    ]
  },
  {
    "id": "adcfe4db57e66264f29ff18e9abe3b0c",
    "title": "点绛唇",
    "authorName": "蒋春霖",
    "authorId": "adcfe4db57e66264f5c3dd75c164bbc9",
    "dynasty": "清",
    "content": [
      "记倒离尊，断崖野树围孤店。翠帘风黯。客去春寒减。",
      "雁背征帆，渐渐斜阳淡。归程暗。舵楼灯闪。犹系东湖缆。"
    ]
  },
  {
    "id": "adcfe4db57e66264e5262da2add50f8f",
    "title": "庆春宫·秋宵露坐，时妇亡四月矣",
    "authorName": "蒋春霖",
    "authorId": "adcfe4db57e66264f5c3dd75c164bbc9",
    "dynasty": "清",
    "content": [
      "蚓曲依墙，鱼更隔岸，短廊阴亚蔷薇。露幂闲阶，微凉自惊，无人泥问添衣。并禽栖遍，趁星影、孤鸿夜飞。绳河低转，梦冷孀娥，香雾霏霏。",
      "当时曲槛花围。却月疏帘，玉臂清辉。纨扇抛残，空怜锦瑟，西风怨入金徽。返魂烧尽，甚环佩、宵深怕归。茫茫此恨，碧海青天，惟有秋知。"
    ]
  },
  {
    "id": "adcfe4db57e66264f6011df79c1f7fa1",
    "title": "一络索江村夜泊，怀丁保庵",
    "authorName": "蒋春霖",
    "authorId": "adcfe4db57e66264f5c3dd75c164bbc9",
    "dynasty": "清",
    "content": [
      "村外柳烟深锁。晚寒惊破。强沽残酒熨春愁，已节候、梨花过。",
      "望尽隔江星火。拥衾独坐。断钟隐隐欲霜天，问可有、诗魂堕。"
    ]
  },
  {
    "id": "adcfe4db57e66264a6d1f6e2af1c742f",
    "title": "换巢鸾凤·嘉禾周存伯，工填词，移居杭州横河桥，未几避兵过江，为述旧事，时复凄绝",
    "authorName": "蒋春霖",
    "authorId": "adcfe4db57e66264f5c3dd75c164bbc9",
    "dynasty": "清",
    "content": [
      "帆挂新蒲，背家山未远，又认吾庐。琴尊双鹤管，风月一船租。南湖抛却换西湖。廿年往来，天涯酒徒。鸥邻好，任占得、画桥闲住。",
      "迟暮。成倦旅。孤棹冷烟，客燕栖何处。柳影低门，杏梢深巷，花落可怜焦土。无奈啼鹃，尚声声、隔江催唤人归去。南屏钟，乱乡愁、满地秋雨。"
    ]
  },
  {
    "id": "adcfe4db57e662644bb40265c301e7cd",
    "title": "霜叶飞庚申重九，杜小舫以西岐登高之作见寄。是日余游虎墩大圣寺，亦用清真韵和之",
    "authorName": "蒋春霖",
    "authorId": "adcfe4db57e66264f5c3dd75c164bbc9",
    "dynasty": "清",
    "content": [
      "岸云湖草秋无际，斜帆疑挂云表。傍村枫叶未全霜，拥寺门红悄。正雨霁、山容似晓。经台吹帽西风小。试笔染糕香，又却怕、黄花笑我，空醉斜照。",
      "遥认瘦塔玲珑，苔斑青换，去年人又重到。翠萸杯冷客衣单，况玉琴孤抱。算鬓影苍华误了。丝阑愁和凄凉调。待寄还、相思语，寒树冥冥，旧鸿稀少。"
    ]
  },
  {
    "id": "adcfe4db57e6626451279125246731bb",
    "title": "西子妆为金鹭卿纪海陵系缆本事",
    "authorName": "蒋春霖",
    "authorId": "adcfe4db57e66264f5c3dd75c164bbc9",
    "dynasty": "清",
    "content": [
      "山晕眉青，波揩镜晓，燕燕静依柔橹。戏圈杨柳作连环，印香心、画桥双树。纹窗泥语。浑不怕、鸳鸯听取。趁春潮，唤桃根桃叶，江头归去。",
      "深盟误。一梦成烟，卷入东风絮。绕船三月落花多，是千点、泪痕红聚。凄凉画谱。待呼起、春魂重诉。乱筝弦、几阵疏篷暗雨。"
    ]
  },
  {
    "id": "adcfe4db57e6626490bc8479486db091",
    "title": "瑞鹤仙·兰花美人",
    "authorName": "蒋春霖",
    "authorId": "adcfe4db57e66264f5c3dd75c164bbc9",
    "dynasty": "清",
    "content": [
      "蕙烟销素被。正地帖湘纹，小庭澄水。妆成脸霞腻。",
      "厌秾枝压鬓，凤钿重理。阑干倦倚。渐吹得、瑶芳竟体。",
      "料前身、梦托蘅皋，花影静如人意。",
      "曾记。梳云窗眼，迓月帘腰，国香亲试。鸾台更启。惊消瘦，旧眉翠。",
      "待天涯偷寄，同心私语，又怕春愁暗起。剩冰纨背面东风，个侬画里。"
    ]
  },
  {
    "id": "adcfe4db57e662640c77b07a82e7d337",
    "title": "清平乐·金丽生工愁少寐，每以斜倚熏笼自况。赋此调之",
    "authorName": "蒋春霖",
    "authorId": "adcfe4db57e66264f5c3dd75c164bbc9",
    "dynasty": "清",
    "content": [
      "枕鸳钗凤。清夜和愁共。窗外月斜寒忒重。瘦尽梨花无梦。",
      "东风燕子朱门。年年灯影黄昏。闲却半床金线，罗衣独自温存。"
    ]
  },
  {
    "id": "adcfe4db57e662644e71ebf07a7cc925",
    "title": "齐天乐·董竹沙亡兄苔石，尝寓焦山松寮阁，竹沙追赋焦山夜话诗",
    "authorName": "蒋春霖",
    "authorId": "adcfe4db57e66264f5c3dd75c164bbc9",
    "dynasty": "清",
    "content": [
      "千帆影里斜阳望，危阑醉中同倚。海气浮山，江声拥树，闪闪灯红萧寺。高谈未已。任夜鹊惊枝，睡蛟吟水。笑指天东，一丸霜月荡潮尾。",
      "西风空想欬唾。似霏霏玉屑，吹散烟际。瘗鹤铭寒，盟鸥会冷，画出孤峰憔悴。啼鹃万里。怕化作秋声，醉魂惊起。凉露沈沈，断鸿悲暗苇。"
    ]
  },
  {
    "id": "adcfe4db57e6626487be0c61eb9d2e05",
    "title": "祝英台近·竹沙为苔石请赋栖霞晓发诗，倚声应之。",
    "authorName": "蒋春霖",
    "authorId": "adcfe4db57e66264f5c3dd75c164bbc9",
    "dynasty": "清",
    "content": [
      "岭霞明，江月堕，晓起浩无际。黄叶深深，诗思在驴背。不妨茸帽欺霜，满身松影，且饱看、六朝烟寺。几年事。",
      "一番梦逐云空，仙瓢付流水。雪散沙鸿，愁写断肠字。可知画角声中，连天风雨。又减了、旧时山翠。"
    ]
  },
  {
    "id": "adcfe4db57e662648e22f929f0a0e7e2",
    "title": "台城路易州寄高寄泉",
    "authorName": "蒋春霖",
    "authorId": "adcfe4db57e66264f5c3dd75c164bbc9",
    "dynasty": "清",
    "content": [
      "两年心上西窗雨，阑干背灯敲遍。月拥惊沙，星寒大野，马足关河同贱。羁愁数点。问春去秋来，几多鸿雁。忘却华颠，昔时颜色梦中见。",
      "青衫铅泪似洗，断笳明月里、凉夜吹怨。古石欹台，悲风咽筑，酒罢哀歌难遣。飞花乱卷。对万树垂杨，故人青眼。雾隐孤城，夕阳山外远。"
    ]
  },
  {
    "id": "adcfe4db57e66264b723660311ea979e",
    "title": "采桑子·赠顾莺",
    "authorName": "蒋春霖",
    "authorId": "adcfe4db57e66264f5c3dd75c164bbc9",
    "dynasty": "清",
    "content": [
      "病馀十日羞鸾镜，刚近瑶钗。小玉偏来。报道辛夷懒未开。",
      "锈窗却顾双溪□，红沁霞腮。芳思难猜。帘隙东风晕酒怀。"
    ]
  },
  {
    "id": "adcfe4db57e662643a51de8b998ce8e1",
    "title": "扫花游新绿",
    "authorName": "蒋春霖",
    "authorId": "adcfe4db57e66264f5c3dd75c164bbc9",
    "dynasty": "清",
    "content": [
      "扇香乍倚，看瘦尽疏红，晓光吹雾。碎阴似舞。冱村烟漠漠，润生窗户。怨雀空枝，算有东风替补。送春处。又千树媆晴，春未归去。",
      "芳讯休更数。但早与安排、听莺情绪。秀眉斗妩。画新妆暗换，旧时花谱。万剪齐匀，渐隐楼台细雨。燕归阻。淡斜阳、翠深庭宇。"
    ]
  },
  {
    "id": "adcfe4db57e662644c216472f4c81283",
    "title": "徵招李冰叔与邓芗甫善，客南汇数年，今春归东台，将复游扬州。书此赠行",
    "authorName": "蒋春霖",
    "authorId": "adcfe4db57e66264f5c3dd75c164bbc9",
    "dynasty": "清",
    "content": [
      "维舟听惯松江雨，离琴更亲良友。去住两伤心，指垂垂烟柳。青山无恙否。怕归日、野鸥惊瘦。故国春寒，夕阳潮落，卸帆偏又。",
      "不拟此重逢，人何似、飘然白云为耦。语罢即天涯，忍凄凉杯酒。诗情谁共剖。漫相约、石榴开后。雁声起，渺渺凉天，待夜窗携手。"
    ]
  },
  {
    "id": "adcfe4db57e66264d0b51ad41cafebb3",
    "title": "一萼红·舟过小村，幽景殊胜，因动莼鲈之感",
    "authorName": "蒋春霖",
    "authorId": "adcfe4db57e66264f5c3dd75c164bbc9",
    "dynasty": "清",
    "content": [
      "小溪湾。引扁舟几曲，风景未荒寒。密筱圈篱，深芦倚岸，斜照人语柴关。绕村径、桑麻渐了，晚树外、黄叶当花看。罨画人家，光阴似醉，鸡犬皆顽。",
      "此地谁知魏晋，笑估帆来去，空羡桃源。绿剪葵根，红馀稻粒，秋到还忆家山。乍飞梦、烟波旧隐，又海天、催月角声残。一夜吴江枫冷，老屋霜团。"
    ]
  },
  {
    "id": "adcfe4db57e66264f32f182e279d7777",
    "title": "浣溪沙",
    "authorName": "蒋春霖",
    "authorId": "adcfe4db57e66264f5c3dd75c164bbc9",
    "dynasty": "清",
    "content": [
      "凤焙团成小盏分。一墀帘影静湘纹。柳梢蝉咽欲黄昏。",
      "细竹方床蕉叶伴，薄罗衫子藕花薰。晚凉闲坐看秋云。"
    ]
  },
  {
    "id": "adcfe4db57e662641c10c2eee6553001",
    "title": "八声甘州·赠褚又梅",
    "authorName": "蒋春霖",
    "authorId": "adcfe4db57e66264f5c3dd75c164bbc9",
    "dynasty": "清",
    "content": [
      "甚天涯芳草引游鞯，春归旧奚囊。似登楼王粲，斜阳瘦马，饱看山光。飘泊可怜淮海，风雨醉殊乡。长铗归来未，燕子空梁。",
      "谁识幽情苦调，借一枝斑管，散遍瑶芳。更烟萝池馆，弹泪说沧桑。莫偷和、玉台新句，怕春风、又妒画眉长。如虹气，不消磨处，夜识干将。"
    ]
  },
  {
    "id": "adcfe4db57e6626477de966008c447d3",
    "title": "西溪子·壑轩为周存伯赋",
    "authorName": "蒋春霖",
    "authorId": "adcfe4db57e66264f5c3dd75c164bbc9",
    "dynasty": "清",
    "content": [
      "天外晴空孤卧，瘦石撑空疑堕，鹤飞来、幽壑底。云欲起。",
      "人坐群峰青里。听泉流。一窗秋。"
    ]
  },
  {
    "id": "adcfe4db57e6626429c4ddec18d51ab8",
    "title": "西河·悼曹素云",
    "authorName": "蒋春霖",
    "authorId": "adcfe4db57e66264f5c3dd75c164bbc9",
    "dynasty": "清",
    "content": [
      "芳信断。莺帘恨事谁管。笼鹦生小忒聪明，妒春命短。玉奴狂约嫁东风，钗头栖凤先散。记深夜、温翠盏。药窗花影零乱。丝丝红冷唾壶冰，镜眉未展。",
      "怨鸿还说不伤心，龙绡都儭香汗。只今泪点凝素练。挽春魂难画娇面。除梦应羞重见。奈梨云瘦尽，罗屏薰换。残月相思和天远。"
    ]
  },
  {
    "id": "adcfe4db57e66264a2d534f6c2a6a888",
    "title": "减字木兰花",
    "authorName": "蒋春霖",
    "authorId": "adcfe4db57e66264f5c3dd75c164bbc9",
    "dynasty": "清",
    "content": [
      "疏篷淡月。短烛荧荧侵晓别。黄叶深村。入梦依然昨夜人。",
      "芦花满地。多是离人衣上泪。秋色连波。比到寒潮泪更多。"
    ]
  },
  {
    "id": "adcfe4db57e66264bb02b94c9a8affb2",
    "title": "四字令",
    "authorName": "蒋春霖",
    "authorId": "adcfe4db57e66264f5c3dd75c164bbc9",
    "dynasty": "清",
    "content": [
      "钗边泪纹。灯边梦痕。花开处处思君。况无花过春。",
      "鬟飞断云。衣残旧熏。垂杨一路黄昏。到东风墓门。"
    ]
  },
  {
    "id": "adcfe4db57e6626424480c91119da108",
    "title": "莺啼叙哀顾莺",
    "authorName": "蒋春霖",
    "authorId": "adcfe4db57e66264f5c3dd75c164bbc9",
    "dynasty": "清",
    "content": [
      "凄风又惊院竹，是春魂悄转。冱残雾、眉月微阴，背窗如听娇叹。梦回乍、兰釭淡碧，飞鸿冉冉轻烟散。误笼莺、檀板声空，画图谁唤。剪烛青楼，桐阴试茗，道寻春未晚。镜花掩，相见还休，那时争似不见。记犀帷、扶肩问字，枉吟熟、鸳鸯诗卷。玉箫寒，门闭缃桃，去年人面。",
      "离巾寄语，药槛移栽，算栖香愿满。幡影护蔫红，几日露叶霜蕊，瘦倚斜阳，顿成秋苑。啼鹃夜诉，飘蓬旧事，无端落絮缁尘涴。更关山、笛里江烽乱，罗囊尚秘，伤心绣缬，痕销泪点，凝滴湘管。莲枝解脱，丈室禅枯，任鬓丝素染趱。但沈恨、珠根玉蒂，堕溷何因，寄燕巢成，妒莺缘短。韦郎老矣，楚招歌罢，清宵归鹤环佩冷，剩西陵松柏埋幽怨。今生拌醉拌愁，听绝哀弦，翠衾怕展。"
    ]
  },
  {
    "id": "adcfe4db57e662647e2b9fa4fc6f6a67",
    "title": "踏莎行·赠丁保庵用王碧山韵",
    "authorName": "蒋春霖",
    "authorId": "adcfe4db57e66264f5c3dd75c164bbc9",
    "dynasty": "清",
    "content": [
      "醉鹤幽怀，品鸾凄调。青袍旧泪知多少。梦回谁倚十三楼，斜阳满地空秋草。",
      "雪浪愁题，云和孤抱。吟情除是莺能道。隔江残笛雨萧萧，垂杨瘦尽鸥波老。"
    ]
  },
  {
    "id": "adcfe4db57e66264a057ea4a5c7f5864",
    "title": "暗香·寄周潇碧",
    "authorName": "蒋春霖",
    "authorId": "adcfe4db57e66264f5c3dd75c164bbc9",
    "dynasty": "清",
    "content": [
      "故山老鹤。等酒人散尽，飞归池阁。漫倚焦琴，斜日想思满京洛。知否休文病起，浑怕忆、西园花药。但自掩、独树闲门，灯影惜孤酌。深约。",
      "更寂寞。待问取断鸿，去程难托。素衾怨薄。江上春寒晚来恶。千里谁携梦转，丝鬓有、东风吹觉。怕秀句、题未了，野棠又落。"
    ]
  },
  {
    "id": "adcfe4db57e66264a5311152ca68a90b",
    "title": "醉桃源",
    "authorName": "蒋春霖",
    "authorId": "adcfe4db57e66264f5c3dd75c164bbc9",
    "dynasty": "清",
    "content": [
      "迟迟树影过朱阑。日高门尚关。海棠红勒昨宵寒。花迟春限宽。",
      "新旧雁，去来船。归程山外山。一年长恨得书难。赚人双玉环。"
    ]
  },
  {
    "id": "adcfe4db57e662649842ceb46e50a3e9",
    "title": "一枝春忆兰曲为汪西林赋",
    "authorName": "蒋春霖",
    "authorId": "adcfe4db57e66264f5c3dd75c164bbc9",
    "dynasty": "清",
    "content": [
      "梦远潇湘，雨丝寒、半折帘波垂晓。芳晨换了。画里媚香人杳。疏苔院宇，记同说、味秋怀抱。经几度、风剪冰锄，怨入玉琴凄调。",
      "纹纱素蟾低照。奈姮娥更妒，同心花好。飘零瘦影，暗指鬓边春老。蘅皋步冷，怕难唤、倩魂飞到。空自倚、滴露闲阶，醉吟恨稿。"
    ]
  },
  {
    "id": "adcfe4db57e662642eabdb0fa31f91c3",
    "title": "忆秦娥",
    "authorName": "蒋春霖",
    "authorId": "adcfe4db57e66264f5c3dd75c164bbc9",
    "dynasty": "清",
    "content": [
      "去去。去觅春归处。难寻。万树垂杨尽夕阴。",
      "妆成只是熏香坐。帘影疏灯我。谁家。犹放冰蟾照落花。"
    ]
  },
  {
    "id": "adcfe4db57e66264bec0ee4b051e56ab",
    "title": "西子妆赠刍鬟叶素兰，为何芰眉赋",
    "authorName": "蒋春霖",
    "authorId": "adcfe4db57e66264f5c3dd75c164bbc9",
    "dynasty": "清",
    "content": [
      "倚稚莺憨，移香蝶瘦，一镜蔫红羞放。秀眉生小恨杨丝，借新月、替描愁样。春潮暗长。待轻把、相思吹上。燕飞回、任疏阴昼掩，枇杷深巷。",
      "妆台傍。字写双鸳，颊晕初霞涨。拗枝花弱不禁秋，讳伤心、泪波酸酿。江头画桨。怕空付、桃根低唱。甚何郎，还对东风凝想。"
    ]
  },
  {
    "id": "adcfe4db57e66264f8a7a77e090dfb08",
    "title": "桂殿秋",
    "authorName": "蒋春霖",
    "authorId": "adcfe4db57e66264f5c3dd75c164bbc9",
    "dynasty": "清",
    "content": [
      "瑶殿侣，五铢衣。青鸟无书相见稀。璿宫织罢当窗坐，独看星河秋雁飞。"
    ]
  },
  {
    "id": "adcfe4db57e6626495d9d840db24bbba",
    "title": "感恩多",
    "authorName": "蒋春霖",
    "authorId": "adcfe4db57e66264f5c3dd75c164bbc9",
    "dynasty": "清",
    "content": [
      "洞房花独宿。啼损横波目。锦字不思看。",
      "夜灯残。露井蛄啼落秋月，晓风寒。马策弓衣，客程霜未干。"
    ]
  },
  {
    "id": "adcfe4db57e662640829d19e135eba42",
    "title": "蕃女怨",
    "authorName": "蒋春霖",
    "authorId": "adcfe4db57e66264f5c3dd75c164bbc9",
    "dynasty": "清",
    "content": [
      "美人楼上瞑未起。楼下春水。碧鱼鳞，红燕尾。",
      "梦魂千里。去年杨柳已天涯。况杨花。"
    ]
  },
  {
    "id": "adcfe4db57e66264c06ac9f2cf5367ce",
    "title": "南歌子",
    "authorName": "蒋春霖",
    "authorId": "adcfe4db57e66264f5c3dd75c164bbc9",
    "dynasty": "清",
    "content": [
      "袖阔双鸾舞，帘深小燕栖。春尽更依依。如何骢马去，不知归。"
    ]
  },
  {
    "id": "adcfe4db57e66264d8514caf85e2ba0b",
    "title": "南乡子",
    "authorName": "蒋春霖",
    "authorId": "adcfe4db57e66264f5c3dd75c164bbc9",
    "dynasty": "清",
    "content": [
      "燕麦青青。大河西畔短长亭。日落子规啼不住。征帆去。",
      "蜀水秦山无尽处。"
    ]
  },
  {
    "id": "adcfe4db57e66264d41fbdc915382b14",
    "title": "河传",
    "authorName": "蒋春霖",
    "authorId": "adcfe4db57e66264f5c3dd75c164bbc9",
    "dynasty": "清",
    "content": [
      "鹦鹉。低语。绣帘垂。残日空房梦迷。白狼塞前书信稀。花枝。好如郎去时。",
      "屋后垂杨临古道。飞絮少。极目空芳草。袖罗单。愁倚阑。玉关。铁衣春更寒。"
    ]
  },
  {
    "id": "adcfe4db57e66264415d41bdcdd1d22f",
    "title": "谒金门",
    "authorName": "蒋春霖",
    "authorId": "adcfe4db57e66264f5c3dd75c164bbc9",
    "dynasty": "清",
    "content": [
      "春雨足。阑外半池新绿。风聚落红一簇。水摇楼影蹙。",
      "江上征帆去速。鸂鶒飞来自浴。独下晶帘翻象局。昼长香篆促。"
    ]
  },
  {
    "id": "adcfe4db57e66264c29a98b73c1edc49",
    "title": "归国谣",
    "authorName": "蒋春霖",
    "authorId": "adcfe4db57e66264f5c3dd75c164bbc9",
    "dynasty": "清",
    "content": [
      "残烛。光乱画屏金屈戌。起来双脸红玉。酒情春睡足。",
      "月过杏花斜屋。燕梁何处宿。夜寒微雨飘竹。晓阴窗影绿。"
    ]
  },
  {
    "id": "adcfe4db57e6626432ad97e10103512c",
    "title": "渔家傲",
    "authorName": "蒋春霖",
    "authorId": "adcfe4db57e66264f5c3dd75c164bbc9",
    "dynasty": "清",
    "content": [
      "桂屑铜盘销烛泪。玉钗斜鬓烟光紫。蜀锦双梭闲未理。阑独倚。愁鸾带月归千里。",
      "妾梦悠悠江上水。江潮如箭催船尾。欲鼓湘弦邀帝子。香雾里。潜虬舞罢春阴起。"
    ]
  },
  {
    "id": "adcfe4db57e66264388c456484f43d00",
    "title": "桃源忆故人",
    "authorName": "蒋春霖",
    "authorId": "adcfe4db57e66264f5c3dd75c164bbc9",
    "dynasty": "清",
    "content": [
      "云衫洗尽春江溜。漠漠绿烟双袖。何处翠裾金绣。共说吴宫有。",
      "银环夜进房中奏。花采浓飞眉岫。听遍玉壶清漏。泪湿星铺柳。"
    ]
  },
  {
    "id": "adcfe4db57e662643d004424b40384c1",
    "title": "调笑令",
    "authorName": "蒋春霖",
    "authorId": "adcfe4db57e66264f5c3dd75c164bbc9",
    "dynasty": "清",
    "content": [
      "银烛。银烛。楼上美人独宿。雪花飞满千山。",
      "绣被熏炉夜寒。寒夜。寒夜。笳鼓征帆未卸。"
    ]
  },
  {
    "id": "adcfe4db57e6626412f4d5da27a3fc2e",
    "title": "卜算子",
    "authorName": "蒋春霖",
    "authorId": "adcfe4db57e66264f5c3dd75c164bbc9",
    "dynasty": "清",
    "content": [
      "丹岭凤凰儿，爱集梧桐树。百尺宫墙一苑花，子见流莺度。",
      "羞涩画蛾眉，宛转邀莲步。抱得云和不肯弹，还宿空房去。"
    ]
  },
  {
    "id": "adcfe4db57e66264d41fbdc9262e14f2",
    "title": "河传",
    "authorName": "蒋春霖",
    "authorId": "adcfe4db57e66264f5c3dd75c164bbc9",
    "dynasty": "清",
    "content": [
      "春晓。啼鸟。昨夜新寒、露桃开少。起来试簪双凤钗。徘徊。",
      "绿莎生玉阶。云外飞鸿几度。来又去。落月湘皋路。",
      "古湾头。春水流。□愁。梦君江上楼。"
    ]
  },
  {
    "id": "adcfe4db57e66264c1024b4283e22967",
    "title": "玉蝴蝶",
    "authorName": "蒋春霖",
    "authorId": "adcfe4db57e66264f5c3dd75c164bbc9",
    "dynasty": "清",
    "content": [
      "青泥未长莲枝。回影绿秋池。空镜网虫丝。犹能惜玉姿。",
      "花裙旋月冷，兰脸别春迟。琴调不相知。白头空与期。"
    ]
  },
  {
    "id": "adcfe4db57e66264c06ac9f255c4e453",
    "title": "南歌子",
    "authorName": "蒋春霖",
    "authorId": "adcfe4db57e66264f5c3dd75c164bbc9",
    "dynasty": "清",
    "content": [
      "烛穗残蛾绿，钗花独茧红。无意向春风。不堪双燕语，画梁中。"
    ]
  },
  {
    "id": "adcfe4db57e66264306019a75bc97237",
    "title": "女冠子",
    "authorName": "蒋春霖",
    "authorId": "adcfe4db57e66264f5c3dd75c164bbc9",
    "dynasty": "清",
    "content": [
      "红墙榆柳。窗户离离星斗。夜寒生。",
      "香雾沈珠幔，银河罢玉笙。睡鬟春水绿，啼粉落花明。为著归霞帔，更倾城。"
    ]
  },
  {
    "id": "adcfe4db57e66264d483eb1ddecce9bf",
    "title": "惜秋华六合城南废祠，或谓祀九江王英布。粤贼陈玉成之溃，土人以为有神力云",
    "authorName": "蒋春霖",
    "authorId": "adcfe4db57e66264f5c3dd75c164bbc9",
    "dynasty": "清",
    "content": [
      "断壁颓黄，带衰阳野色，何王宫宇。老鹳沫空，阴崖乍移晴雨。寒飙昼下灵旓，看冥合、斑虬青雾。荒凉，有苔花晕素，频邀幽步。江上乱烽举。",
      "应潮生月上，还迟钟鼓。石骑夜归，雕戈暗惊尘土。精灵尚惜孤城，问玉怅、牙旗何处。春暮。赛神弦、陈雅空舞。"
    ]
  },
  {
    "id": "adcfe4db57e6626432a037ddb17dc046",
    "title": "换巢鸾凤",
    "authorName": "蒋春霖",
    "authorId": "adcfe4db57e66264f5c3dd75c164bbc9",
    "dynasty": "清",
    "content": [
      "云涌荪桡。正薇烟绿帐，梦警龙绡。秋肌凉玉粟，花鬓妥金翘。湘弦冰断涩归潮。洞庭野阴、霜惊懒蛟。蘋飔冷，渐月堕、佩珠声悄。",
      "青鸟飞缥缈。沙路远灯，细竹迷春啸。湿岸交禽，香阑文鲤，暗泣菱丝红老。谁为天孙塞秋河，翠梭当夜呈双笑。穿针楼，看疏星、白露横晓。"
    ]
  },
  {
    "id": "adcfe4db57e66264e0a858c1d3a07fe8",
    "title": "绛都春·夜坐吟",
    "authorName": "蒋春霖",
    "authorId": "adcfe4db57e66264f5c3dd75c164bbc9",
    "dynasty": "清",
    "content": [
      "萦尘罢舞。弄线缕睡迟，春窗疑曙。露井夜寒，乱落桃花如红雨。横波啼染蛟龙杼。寄遥怨、羁雌残树。玉颜争月，随君照转，镜花休蠹。",
      "知否。蟾蜍漏促，探芳径、暗引浅莎微步。怕近翠帘，一尺春风，银钩阻。屏山幽梦盘蛇路。唤孤凤、行烟来去。病容扶起犀帷，刺桐又乳。"
    ]
  },
  {
    "id": "adcfe4db57e662640200f73b0984259b",
    "title": "角招送宗湘文入都，即之官杭州",
    "authorName": "蒋春霖",
    "authorId": "adcfe4db57e66264f5c3dd75c164bbc9",
    "dynasty": "清",
    "content": [
      "劝君去。伤心海上、孤琴又缓君住。峭帆催晚渡。更酌酒杯，灯下深语。",
      "青春鬓缕。莫厌染、京华尘土。十载江乡烽火。到楼阁五云中，忆哀鸿音否。",
      "应许。桥题秀句。花围锦带，系马扬州路。故人还寄旅。",
      "待与重攀，津亭秋树。西泠梦阻。更不比、春波南浦。",
      "后日相思甚处。怕零落、石矶边，闲鸥鹭。"
    ]
  },
  {
    "id": "adcfe4db57e6626493112a586dc0b70a",
    "title": "醉吟商·小品",
    "authorName": "蒋春霖",
    "authorId": "adcfe4db57e66264f5c3dd75c164bbc9",
    "dynasty": "清",
    "content": [
      "再过了清明，暮雨片帆归晚。玉尊空伴。旧曲青楼换。",
      "十里春愁吹乱。杨花那管。"
    ]
  },
  {
    "id": "adcfe4db57e66264df80f8a4af16957a",
    "title": "酒泉子",
    "authorName": "蒋春霖",
    "authorId": "adcfe4db57e66264f5c3dd75c164bbc9",
    "dynasty": "清",
    "content": [
      "落日放船。风定晚烟沈树。芦荻秋，鸿雁去。大江寒。",
      "白波千里江蓠长。归梦野云来往。暮山多潮信爽。寄书难。"
    ]
  },
  {
    "id": "adcfe4db57e662640577488dc54d08b8",
    "title": "扬州慢·兵后，金眉生还居扬州，赋诗索和",
    "authorName": "蒋春霖",
    "authorId": "adcfe4db57e66264f5c3dd75c164bbc9",
    "dynasty": "清",
    "content": [
      "乱草埋沙，孤城照水，倦游重见凄凉。近东园巷陌，但一片斜阳。占萝径、幽人自喜，暮鸦啼处，犹有垂杨。奈新栽红药，开时偏断人肠。",
      "竹边旧屋，问归来、燕子都忘。漫指点烟芜，梅花冢在，文选楼荒。一觉十年前梦，春风减、杜牧清狂。又箫声吹起，疏帘残月微茫。"
    ]
  },
  {
    "id": "adcfe4db57e6626441e5ea0f68af21a4",
    "title": "徵招销英居士新作小轩，有花光云影惝恍之状",
    "authorName": "蒋春霖",
    "authorId": "adcfe4db57e66264f5c3dd75c164bbc9",
    "dynasty": "清",
    "content": [
      "添修五凤楼台手，华严见来弹指。曲径转东风，似珠穿灵蚁。珑玲窗四启。看离合、海天云市。片片花飞，九微香琐，写春无际。",
      "且自赋闲居，陈蕃室、谁云扫除安事。别馆旧烟萝，也沧桑如此。樵柯今烂矣。但一笑、玉枰推起。醉瞑久，尚未消磨，是剑韬龙气。"
    ]
  },
  {
    "id": "adcfe4db57e66264add1ed0b4229f467",
    "title": "徵招钱辛白侍御，以言事回翰林，筑一松轩自居。",
    "authorName": "蒋春霖",
    "authorId": "adcfe4db57e66264f5c3dd75c164bbc9",
    "dynasty": "清",
    "content": [
      "星宫夜启苍官事，沈沈太阴雷雨。海鹤倦飞来，选般阿嘉树。灵姿谁共伍。只老桂、伴香瑶圃。谡谡霜风，半空回首，尚通天语。",
      "高处不胜寒，相思后、琼楼又教归去。恣意作龙吟，有清声千古。孤怀还自抚。放直干、化工能补。紫皇护，一柱层霄，召凤鸾仙侣。"
    ]
  },
  {
    "id": "adcfe4db57e662646a9085bdc02cfba2",
    "title": "角招",
    "authorName": "蒋春霖",
    "authorId": "adcfe4db57e66264f5c3dd75c164bbc9",
    "dynasty": "清",
    "content": [
      "傍花醉。无端一片、花飞又趁流水。画船春去矣。猛折绿杨，幽恨都起。芳游梦里。谱艳曲、流莺能记。昔日青青犹在，到风雨客归时，管想思千里。谁使。",
      "单衫聚泪。冰纨写怨，黄九诗轻寄。露桥惊后会。怕贴双蛾，羞郎憔悴。烟条踠地。似说与、飘零如此。叶落江潭尚未。漫忘却、玉箫心，银屏事。"
    ]
  },
  {
    "id": "adcfe4db57e6626448bbed0971ad6b7d",
    "title": "齐天乐·画竹帐额",
    "authorName": "蒋春霖",
    "authorId": "adcfe4db57e66264f5c3dd75c164bbc9",
    "dynasty": "清",
    "content": [
      "横窗绿雾凉波起，西风雁啼清沼。堕粉侵床，疏阴卧酒，冉冉银蟾低照。空江易老。认浅刻题名，自非年少。尚作龙吟，露寒深夜共悲啸。",
      "萧条休话旧雨，废苔三径冷，春去谁到。笛怨枯椽，书残蠹简，过眼云烟一笑。霜清睡早。但许听秋声，醉醒都好。水叶风枝，画禅参未了。"
    ]
  },
  {
    "id": "adcfe4db57e662645218e92d1509128a",
    "title": "玉蝴蝶·金眉生归凤曲，用吴梦窗韵",
    "authorName": "蒋春霖",
    "authorId": "adcfe4db57e66264f5c3dd75c164bbc9",
    "dynasty": "清",
    "content": [
      "水面乍开妆镜，弄波风起，惊堕疏蝉。翠楫香空，画眉声咽江边。怨歌长、蹋摇心苦，攀折误、叱利威寒。忆前欢。绛绡缄语，红泪阑干。",
      "愁端。凭谁代理，槛移病药，锦护双莲。因甚琼箫，不招彩凤过楼前。湿青衫、自题秋恨，怜翠袖、犹熨春暄。梦如烟。数峰青断，凉月娟娟。"
    ]
  },
  {
    "id": "adcfe4db57e662648c7b62f78b92588b",
    "title": "徵招石似梅书来，赋此寄之",
    "authorName": "蒋春霖",
    "authorId": "adcfe4db57e66264f5c3dd75c164bbc9",
    "dynasty": "清",
    "content": [
      "石郎磊落今年少，雄才尚齐班马。广袖倚天风，引龙媒高驾。赏心知更寡。甚偏爱、野人情话。渺渺苍波，霜空木落，月明今夜。",
      "醉也不成瞑，窗灯暗、翩然塞鸿飞下。底用惜飘零，已苍毛盈把。孤琴羞自写。荡云壑、古音弹罢。镇相忆，却恐相逢，又野梅春卸。"
    ]
  },
  {
    "id": "adcfe4db57e66264609087d8fe41beeb",
    "title": "甘州题赵渔亭诗集",
    "authorName": "蒋春霖",
    "authorId": "adcfe4db57e66264f5c3dd75c164bbc9",
    "dynasty": "清",
    "content": [
      "恨西风吹澹白鸥心，吟诗鬓毛斑。任霜枝啼碧，舍南有竹，蠹粉空乾。猛折芙蓉江上，老去觉春宽。百尺珊瑚冷，烟雾渔竿。",
      "长记五陵豪事，唤银筝催客，玉铗光寒。泻龙头春酒，咳唾乱珠盘。又万感、沧溟变石，问桃华、流水几人闲。还搔首，向松门外，愁看秋山。"
    ]
  },
  {
    "id": "adcfe4db57e66264933211fb2dc35ae3",
    "title": "玲珑四犯湘文既之浙，余亦东游，江空岁寒，念湘文当过常熟，结邻之约，几时可遂",
    "authorName": "蒋春霖",
    "authorId": "adcfe4db57e66264f5c3dd75c164bbc9",
    "dynasty": "清",
    "content": [
      "曳橹梦轻，平窗秋远，壶觞犹负清景。岁华归去晚，雁鹜惊霜冷，多愁更添旧病。又天涯、布帆催暝。逝水游情，夕阳官味，从古几人省。幽斋记同佳兴。",
      "有灯前句好，帘外花靓。送君江上水，泪滴寒沙静。关河战罢馀萧瑟，误松菊、迟来三径。成独醒。飘然去、鱼波万顷。"
    ]
  },
  {
    "id": "adcfe4db57e66264b554a7d1823d457f",
    "title": "西子妆夹竹桃",
    "authorName": "蒋春霖",
    "authorId": "adcfe4db57e66264f5c3dd75c164bbc9",
    "dynasty": "清",
    "content": [
      "雨叶宜颦，露华扶笑，睡起春情非旧。月中霜里见婵娟，换秋眉、醉妆频斗。红霞半口。记扫径煎茶时候。画双身、算朱颜绿鬓，原是佳偶。",
      "春归后。泪粉啼脂，暗逐湘波溜。可怜细骨为相思，几禁持、暮寒衫袖。灯窗试酒。任帘外、春风吹瘦。护仙心、玉洞青鸾夜守。"
    ]
  },
  {
    "id": "adcfe4db57e66264d7b77c55fce1be5e",
    "title": "琵琶仙",
    "authorName": "蒋春霖",
    "authorId": "adcfe4db57e66264f5c3dd75c164bbc9",
    "dynasty": "清",
    "content": [
      "天际归舟，悔轻与、故国梅花为约。归雁啼入箜篌，沙洲共漂泊。寒未减、东风又急，问谁管、沈腰愁削。一舸青琴，乘涛载雪，聊共斟酌。",
      "更休怨、伤别伤春，怕垂老、心期渐非昨。弹指十年幽恨，损萧娘眉萼。今夜冷、篷窗倦倚，为月明、强起梳掠。怎奈银甲秋声，暗回清角。"
    ]
  },
  {
    "id": "adcfe4db57e66264edce897529ccb0c6",
    "title": "青房并蒂莲送别宗载之",
    "authorName": "蒋春霖",
    "authorId": "adcfe4db57e66264f5c3dd75c164bbc9",
    "dynasty": "清",
    "content": [
      "盼烟堤。又春归露草，愁长江蓠。絮语津亭，老去重分携。玉筝弦外吟髭白，记挑灯、同剪新词。伴翠尊、未了高谈，照花微月转窗西。",
      "明朝布帆去远，听古岸垂杨、处处莺啼。也应忆、菰乡旧侣，醉隐渔矶。江上几番夜雨，怕春恨、还染薜萝衣。正倚阑，却过飞鸿，澹烟斜日晚凄迷。"
    ]
  },
  {
    "id": "adcfe4db57e662641f6d95d61557cf2c",
    "title": "遐方怨",
    "authorName": "蒋春霖",
    "authorId": "adcfe4db57e66264f5c3dd75c164bbc9",
    "dynasty": "清",
    "content": [
      "芹叶乱，枣花零。送客江南，画船无风春水轻。断肠何处踏歌声，澹烟斜日里，闭孤城。"
    ]
  },
  {
    "id": "adcfe4db57e66264368d35719d6c0066",
    "title": "生查子·杨花飞去图，为于汉卿赋",
    "authorName": "蒋春霖",
    "authorId": "adcfe4db57e66264f5c3dd75c164bbc9",
    "dynasty": "清",
    "content": [
      "画桥杨柳枝，生小成连理。不解作花飞，绕树东风起。",
      "郎归如路尘，侬去随流水。今夜梦弹筝，还似朱门里。"
    ]
  },
  {
    "id": "adcfe4db57e66264023fa37f40d8eb45",
    "title": "庆春宫·高荼庵妇死于兵，作空江吊月图",
    "authorName": "蒋春霖",
    "authorId": "adcfe4db57e66264f5c3dd75c164bbc9",
    "dynasty": "清",
    "content": [
      "惨月啼鹃，荒滩惊雁，四山恨匝低云。心指潜渊，银瓶问绝，夜寒流水无春。戍笳吹断，叹钗钿、仓皇路尘。惊飙乱起，满地青枫，弥望秋磷。",
      "谁知彳亍江漘。浊酒疏篷，细雨灯昏。幽壑难呼，空弹怨瑟，佩环何处归魂。素波重照，剩双鬓、孤怀自温。楚招歌罢，千里蘼芜，都长愁根。"
    ]
  },
  {
    "id": "adcfe4db57e6626454634b7b11852280",
    "title": "琵琶仙送于汉卿北上",
    "authorName": "蒋春霖",
    "authorId": "adcfe4db57e66264f5c3dd75c164bbc9",
    "dynasty": "清",
    "content": [
      "江表春寒，已迟了、四月蔷薇消息。轻燕低蹴，筝弦飞花趁离席。惊夜雨、鹃声正恶。又千里、野云愁织。酹酒关河，驱车岁月，乡路休觅。",
      "待重话、韦曲清游，叹尘海、苍茫鬓毛白。颠倒百年心，有归帆知得。鸥鹭少、溪山更远，问一生、几两游屐。也但灯夕翻书，梦君颜色。"
    ]
  },
  {
    "id": "adcfe4db57e66264cf6526ccde188dd8",
    "title": "采桑子·眉",
    "authorName": "蒋春霖",
    "authorId": "adcfe4db57e66264f5c3dd75c164bbc9",
    "dynasty": "清",
    "content": [
      "修蛾帖帖生疏翠，鸾镜回翔。兰烛明光。不为承恩试晚妆。",
      "绿波照影怜溪水，细柳春藏。额印微黄。恨与遥山细细长。"
    ]
  },
  {
    "id": "adcfe4db57e66264709c05411ae14841",
    "title": "醉蓬莱·和梦窗",
    "authorName": "蒋春霖",
    "authorId": "adcfe4db57e66264f5c3dd75c164bbc9",
    "dynasty": "清",
    "content": [
      "蜀桐虚素轸，芰槛凉归，晚风双袖。钗挂臣冠，镜影青蝉瘦。料蟀薇根，招萤竹尾，渐绮窗停绣。软泪霞绡，柔肌雪簟，夜阑冰透。",
      "莫问芳时，春草抽心，系马桃花，水波红绉。琥珀沈壶，夜语迟街漏。露湿芹芽，岸生楂树，又呼船时候。璧月朱门，依依梦醒，翠环铜兽。"
    ]
  },
  {
    "id": "adcfe4db57e66264b6013fa130022698",
    "title": "霜叶飞鬓梅",
    "authorName": "蒋春霖",
    "authorId": "adcfe4db57e66264f5c3dd75c164bbc9",
    "dynasty": "清",
    "content": [
      "翠禽啼紧空闺暮，残妆都怨朱粉。玉钗微堕一枝斜，篱角黄昏近。看月下、疏香暗引。春愁先上徐娘鬓。向纸阁芦帘，傍烛影、低迷夜来，无限丰韵。",
      "争奈绛缕凄凉，冷红吹罢，那时归又难准。髻鬟低处不胜寒，自倚东风问。怕竹外、腰支瘦损，琼奁珠琲飘零尽。待寄回、西州句，双挽刍雅，玉奴栖稳。"
    ]
  },
  {
    "id": "adcfe4db57e66264ca4a4b54e13aa043",
    "title": "疏影·鬓梅",
    "authorName": "蒋春霖",
    "authorId": "adcfe4db57e66264f5c3dd75c164bbc9",
    "dynasty": "清",
    "content": [
      "雕阑近曲。剪冻云几点，衫袖凝馥。珠络穿成，霜颗玲珑，珊瑚燕尾低簇。含章遗恨悲鸾镜，忍再见、当时装束。只断魂、偷趁幽香，飞傍那人蛾绿。",
      "还记横枝翠帐，堕鬟倦未整，春睡初足。帘隙风尖，疏朵微欹，私语画屏斜触。犀帷月暗琼梳碎，任散乱、钗梁寒玉。剩几丝、冰腻残膏，冷挹泪绡难掬。"
    ]
  },
  {
    "id": "adcfe4db57e66264e383693874839974",
    "title": "霓裳中序第一秋裤",
    "authorName": "蒋春霖",
    "authorId": "adcfe4db57e66264f5c3dd75c164bbc9",
    "dynasty": "清",
    "content": [
      "霜华坠帐角。信逼西风秋絮薄。空外玉砧又作。念孤戍远情，征衣齐索。罗纨怨错。算路遥、归梦难托。君恩重、碧绫分锡，冷辟阵云恶。",
      "非昨。羊皮轻缚。衣短后、西山射鹊。承平犹滞旧约。马背空寒，犊鼻谁著。暮笳喧万幕。料挟纩、军心共乐，边尘静，虎文斑绣，笑看倚麟阁。"
    ]
  },
  {
    "id": "adcfe4db57e66264dd68ca06bce44af2",
    "title": "霜叶飞秋枥",
    "authorName": "蒋春霖",
    "authorId": "adcfe4db57e66264f5c3dd75c164bbc9",
    "dynasty": "清",
    "content": [
      "暮烟团阵。收飞骑、空槽争报秋讯。万蹄寒影动星光，莝久添灯烬。正野树、新黄乱陨。垂缰磨损天闲印。听嚼啮声残，又却顾丝鞭，冷落刍豆羞认。",
      "当日奋鬣龙沙，一心功就，玉鞯归去安稳。半筐衰草误雄姿，况短辕频困。笑帐外、霜华自忍。金台声价飘零尽。问夜阑、西风里，可有孙阳，暗怜神骏。"
    ]
  },
  {
    "id": "adcfe4db57e66264fcbe3ea98cc4034f",
    "title": "长亭怨秋堠",
    "authorName": "蒋春霖",
    "authorId": "adcfe4db57e66264f5c3dd75c164bbc9",
    "dynasty": "清",
    "content": [
      "望前路、依依衰草。瘦柳亭边，马尘多少。惨憺旗竿，去程愁认玉关道。夕阳来透，知每日、平安报。戍鼓不曾停，更可奈、明驼催到。",
      "霜晓。傍山村水驿，几处荷戈人老。危楼四倚，况带著、荒堤斜照。甚时看、瓯脱烟消，定添入、秋徵诗料。任画鹭模糊，寒日鸦啼残堡。"
    ]
  },
  {
    "id": "adcfe4db57e662649a4308be3a17c15e",
    "title": "辘轳金井秋灶",
    "authorName": "蒋春霖",
    "authorId": "adcfe4db57e66264f5c3dd75c164bbc9",
    "dynasty": "清",
    "content": [
      "半郊红树，放樵苏驻马，水餐星饭。万队炊香，认晴空烟散。江寒路远。趁野井、露泉寻遍。帐角支铛，矛头淅米，凉飙催晚。",
      "移车翠旗乍展。讶才增顿减，奇计千变。朝食姑停，看封狼先剪。霜华又满。费筹笔、夜深传膳。策笑量沙，功归曲突，云台秋宴。"
    ]
  },
  {
    "id": "adcfe4db57e66264aa92b41ec8be13aa",
    "title": "一枝花秋镝",
    "authorName": "蒋春霖",
    "authorId": "adcfe4db57e66264f5c3dd75c164bbc9",
    "dynasty": "清",
    "content": [
      "赤羽横霜气。玉勒盘秋地。云边挥手处，双雕坠。便飞电排空，待指狼星碎。更射江潮退。趁几阵西风，千里全销烽燧。",
      "奈暗老、当年猿臂。觅得封侯未。壮游还说、向天山外。问听遍弓衣，谁识穿杨技。凉月喧芦吹。四望蛮烟，肯静拥、乌号闲醉。"
    ]
  },
  {
    "id": "adcfe4db57e66264fad04b19be723e5c",
    "title": "夺锦标·秋幢",
    "authorName": "蒋春霖",
    "authorId": "adcfe4db57e66264f5c3dd75c164bbc9",
    "dynasty": "清",
    "content": [
      "日闪驹尘，云低雁势，十丈火龙标立。指点西山名将，大字霞明，翩翻秋色。傍营门飐晚，正擎住、层霄风力。望平原、树影萧疏，又倚遥峰寒碧。",
      "还对惊烽半壁。组练横空，招展楼船如织。共说军客千里，白鹊霜晴，翠霓烟幂。待周挥赵垒，唤一片、降幡飞出。看澄江、月静高牙，掩映洲前芦荻。"
    ]
  },
  {
    "id": "adcfe4db57e66264cb62fe9966a4e36a",
    "title": "烛影摇红·秋幕",
    "authorName": "蒋春霖",
    "authorId": "adcfe4db57e66264f5c3dd75c164bbc9",
    "dynasty": "清",
    "content": [
      "乌鹊惊寒，营门月静军鼓。笑宽金甲理龙韬，剑影摇双炬。梦醒关河尚阻。听鸡声、中宵自舞。星辰满地，刁斗无哗，十年征戍。",
      "警枕欹残，边尘积鬓添霜缕。红莲宾客更风流，倚盾吟秋树。何处琵琶怨语。最愁人、沙场夜雨。空庭卷雪，帐殿嬉春，铙歌归去。"
    ]
  },
  {
    "id": "adcfe4db57e6626495e4f137490f8d4f",
    "title": "疏影·秋堞",
    "authorName": "蒋春霖",
    "authorId": "adcfe4db57e66264f5c3dd75c164bbc9",
    "dynasty": "清",
    "content": [
      "丹楼雾结。倚半山似画，围住黄叶。千里旌旗，远带斜晖，隐隐斗勺高揭。蟠空怪石吞江险，更壁立、千寻精铁。怎放他、秋燕飞来，唤起暮笳呜咽。",
      "还记春零覆苑，丽谯望缥缈，登眺时节。动地征鼙，卷入惊风，乱落霜枫如血。荒城雨暗重阳近，怕遗恨啼乌羞说。但夜深、东去寒潮，冷伴女墙萝月。"
    ]
  },
  {
    "id": "adcfe4db57e6626455f333e52e7662ef",
    "title": "水龙吟·秋角",
    "authorName": "蒋春霖",
    "authorId": "adcfe4db57e66264f5c3dd75c164bbc9",
    "dynasty": "清",
    "content": [
      "平沙一片斜阳，军声吹得边愁破。长旗月上，高城回望，层阴暗锁。斑马萧萧，昏鸦暗暗，惊寒齐和。纵蒲桃酒美，凄凉满耳，渐别泪、征袍涴。",
      "休认芦洲宵过。想严更、戍楼星火。江天霜白，孤舟那日，伤心尚可。铁甲三年，铜钲五夜，枕兵谁卧。怕家山梦远，西风残响，趁归鸿堕。"
    ]
  },
  {
    "id": "adcfe4db57e662643b7ba0b4842b48c0",
    "title": "木兰花慢·赠陈百生",
    "authorName": "蒋春霖",
    "authorId": "adcfe4db57e66264f5c3dd75c164bbc9",
    "dynasty": "清",
    "content": [
      "碎堆门黄叶，喜空谷、足音来。正泛沚水轻，烘檐日暖，春盎池台。梅胎。数枝未破，为幽人、才肯一分开。砚外共倾云液，鸥边小驻芒鞋。情怀。",
      "我是老乖。崖竹柏，静箫斋。怅吹絮阴迟，微云笔退，惭对清才。深杯。漫浇块磊，算干霄、剑气不沈埋。领取东风消息，百花头上安排。"
    ]
  },
  {
    "id": "adcfe4db57e662642c0cf6270115350e",
    "title": "忆旧游·小舫太守命题从军记旧图",
    "authorName": "蒋春霖",
    "authorId": "adcfe4db57e66264f5c3dd75c164bbc9",
    "dynasty": "清",
    "content": [
      "看胸罗宝宿，气吐长虹，武库家声。烽火湘沅静，待文雄飞檄，九派江清。回首八公山色，草木助疑兵。算剑影干霄，欃枪自堕，肯赋芜城。",
      "功名入图画，听笳鼓归来，云拥双旌。廿四桥边月，伴司勋闲醉，海国花明。髀肉漫惊鞍马，封拜待书生。试笑看先鞭，燕然再勒钟鼎铭。"
    ]
  },
  {
    "id": "adcfe4db57e66264786d72535f095e74",
    "title": "踏莎行·石声太守属题，即请顾误",
    "authorName": "蒋春霖",
    "authorId": "adcfe4db57e66264f5c3dd75c164bbc9",
    "dynasty": "清",
    "content": [
      "雀舫迎花，骊尊倚树。啼莺无计留人住，满江春水是恩波，离心争逐轻帆去。",
      "古驿分携，晴沙细语。灯窗重订巴山雨，新词书遍去思碑，暮云冉冉东皋路。"
    ]
  },
  {
    "id": "adcfe4db57e662642af85c816139c76a",
    "title": "甘州题陈百生阆风绁马图",
    "authorName": "蒋春霖",
    "authorId": "adcfe4db57e66264f5c3dd75c164bbc9",
    "dynasty": "清",
    "content": [
      "是何年吹堕谪仙人，春风紫罗裳。看长虹吐气，才如天马，醉摆丝缰。踏遍苍梧悬圃，瑶草四蹄香。十二芙蓉外，佩玉翱翔。",
      "已分琼楼玉宇，策斑虬欲起，笑问天阊。甚三千弱水，云隔路茫茫。漫回首、蓬莱清浅，算神仙、也怕见沧桑。龙媒俊，任乘风去，招手鸾凰。"
    ]
  },
  {
    "id": "adcfe4db57e6626455c0e7e3752f3ea1",
    "title": "虞美人·题西泠感旧图",
    "authorName": "蒋春霖",
    "authorId": "adcfe4db57e66264f5c3dd75c164bbc9",
    "dynasty": "清",
    "content": [
      "月明刚及今宵好。心事西湖了。段家桥畔送残秋。已是斜阳满树四山愁。",
      "芦花风起眠鸥醒。旧梦烟波冷。画船呼酒定何年。只怕垂杨髡尽恨啼鹃。"
    ]
  },
  {
    "id": "adcfe4db57e6626475738f20fbd1af81",
    "title": "霓裳中叙第一春事欲阑，故人江外，旅窗竟夕，索梦不得，书寄何梅屋",
    "authorName": "蒋春霖",
    "authorId": "adcfe4db57e66264f5c3dd75c164bbc9",
    "dynasty": "清",
    "content": [
      "苍苔换旧迹。过却清明春是客。花外玉尊又侧。任庭树敛阴，风帘催夕。",
      "天涯倦翼。趁坠红、飞去无力。凄凉久、一灯梦觉，隐约夜窗白。",
      "檐隙。峭寒犹积。叹瘦骨、轻衾怎敌。相思偏在故国。",
      "竹槛欹琴，水榭题壁。断鸿归太急。便忘却、江南旧识。",
      "乡程远、何时孤棹，卧听倚楼笛。"
    ]
  },
  {
    "id": "adcfe4db57e662649b02ba6d65c60492",
    "title": "菩萨蛮",
    "authorName": "蒋春霖",
    "authorId": "adcfe4db57e66264f5c3dd75c164bbc9",
    "dynasty": "清",
    "content": [
      "雄龙雌凤盘高阁。红墙百尺银河落。蜡烛散轻烟。春城寒食天。",
      "兽环金屈戌。花影空房宿。轻烟趁风斜。还来王谢家。"
    ]
  },
  {
    "id": "adcfe4db57e662649b02ba6de5b67401",
    "title": "菩萨蛮",
    "authorName": "蒋春霖",
    "authorId": "adcfe4db57e66264f5c3dd75c164bbc9",
    "dynasty": "清",
    "content": [
      "青溪流水宵乌咽。青溪杨柳无枝叶。远客莫相思。江南春信迟。",
      "迟君堤上道。堤下多荒草。布谷雨声中。野花肠断红。"
    ]
  },
  {
    "id": "adcfe4db57e662649b02ba6d356d28f3",
    "title": "菩萨蛮",
    "authorName": "蒋春霖",
    "authorId": "adcfe4db57e66264f5c3dd75c164bbc9",
    "dynasty": "清",
    "content": [
      "镂金屏扇双青凤。象床日午迟娇梦。宝镜不相怜。好花窗外妍。",
      "画堂传唤急。指重筝弦涩。舞罢又回身。春风陌上尘。"
    ]
  },
  {
    "id": "adcfe4db57e662649b02ba6d5c6dea9e",
    "title": "菩萨蛮",
    "authorName": "蒋春霖",
    "authorId": "adcfe4db57e66264f5c3dd75c164bbc9",
    "dynasty": "清",
    "content": [
      "铜鞮歌断江烟白。神弦醉舞湘灵泣。惟有故乡音。高楼伤客心。",
      "春风三十度。歌管春声聚。烟月过花期。惜君金缕衣。"
    ]
  },
  {
    "id": "adcfe4db57e662649b02ba6dc54f145c",
    "title": "菩萨蛮",
    "authorName": "蒋春霖",
    "authorId": "adcfe4db57e66264f5c3dd75c164bbc9",
    "dynasty": "清",
    "content": [
      "南塘洗马喧春水。驮金买宅长干里。锦带玉麒麟。双鸾罗帐温。",
      "御笺银沫冷。北雁音书警。落日动边愁。春寒罢远游。"
    ]
  },
  {
    "id": "adcfe4db57e662649b02ba6d02bd6b0e",
    "title": "菩萨蛮",
    "authorName": "蒋春霖",
    "authorId": "adcfe4db57e66264f5c3dd75c164bbc9",
    "dynasty": "清",
    "content": [
      "绿章伏剑青铜吼。紫皇夜醉摇星斗。银汉有风波。仙郎休渡河。",
      "上清沦小谪。鸡唱瀛州白。霖雨起苍龙。还来朝帝宫。"
    ]
  },
  {
    "id": "adcfe4db57e662649b02ba6dc86b783b",
    "title": "菩萨蛮",
    "authorName": "蒋春霖",
    "authorId": "adcfe4db57e66264f5c3dd75c164bbc9",
    "dynasty": "清",
    "content": [
      "碧窗新火明朱鸟。金盘侍女分瑶草。作妇已经年。鸾刀清昼闲。",
      "松纹团细绿。采采愁盈掬。微笑别春厨。羹汤劳小姑。"
    ]
  },
  {
    "id": "adcfe4db57e662645a73d6f7793c0e2c",
    "title": "蝶恋花·北游道上",
    "authorName": "蒋春霖",
    "authorId": "adcfe4db57e66264f5c3dd75c164bbc9",
    "dynasty": "清",
    "content": [
      "沙外斜阳车影淡。红杏深深，人语黄茅店。陌上马尘吹又暗。柳花风里征衣减。",
      "屋后筝弦莺语艳。浊酒孤琴，门对春寒掩。鸦背残霜侵短剑，纸牎梦破疏灯飐。"
    ]
  },
  {
    "id": "adcfe4db57e6626420d1aa18a18686e9",
    "title": "甘州·甲寅元日，赵敬甫见过",
    "authorName": "蒋春霖",
    "authorId": "adcfe4db57e66264f5c3dd75c164bbc9",
    "dynasty": "清",
    "content": [
      "又东风唤醒一分春，吹愁上眉山。趁晴梢剩雪，斜阳小立，人影珊珊。避地依然沧海，险梦逐潮还。一样貂裘冷，不似长安。",
      "多少悲笳声里，认匆匆过客，草草辛盘。引吴钩不语，酒罢玉犀寒。总休问、杜鹃桥上，有梅花、且向醉中看。南云暗，任征鸿去，莫倚阑干。"
    ]
  },
  {
    "id": "adcfe4db584b9181d8514caf21832693",
    "title": "南乡子",
    "authorName": "汤淑英",
    "authorId": "adcfe4db584b9181d1457b72d1457b72",
    "dynasty": "清",
    "content": [
      "天气最无凭。乍雨还晴又做阴。时候困人三月也，清明。暗买韶光柳醵金。",
      "杯酒恣闲吟。寂寞春庭斗草心。院落昏黄帘幕静，沉沉。独坐谯楼又起更。"
    ]
  },
  {
    "id": "adcfe4db58583f2282d40b609bb59e61",
    "title": "人月圆·其一",
    "authorName": "李慈铭",
    "authorId": "adcfe4db58583f22069654d55fa9e41b",
    "dynasty": "清",
    "content": [
      "恹恹小病垂帘地，倚枕怯春寒。月明灯灺，花阴无赖，还上栏干。",
      "麝巾暗解，螺杯偷递，一晌追欢。雾浓香细，银屏划袜，何日同看。"
    ]
  },
  {
    "id": "adcfe4db58583f22501da788a14ceba9",
    "title": "人月圆·其二",
    "authorName": "李慈铭",
    "authorId": "adcfe4db58583f22069654d55fa9e41b",
    "dynasty": "清",
    "content": [
      "湘江终古伤心泪，长自发红兰。莺声啼老，鹃声化去，零落谁看。",
      "钿车催至，冰瓯银烛，半日追欢。冯唐霜鬓，何戡病骨，同此长安。"
    ]
  },
  {
    "id": "adcfe4db58583f2236659e48137ff6c4",
    "title": "真珠帘",
    "authorName": "李慈铭",
    "authorId": "adcfe4db58583f22069654d55fa9e41b",
    "dynasty": "清",
    "content": [
      "是谁琢就珍珠蕊。露苞含、多少温存深意。恰到半开时，又素馨如醉。",
      "见说琳宫新采得，便暗取、荷囊深系。偷寄。恁背人低数，相思何事。",
      "偏称小扇轻纨，配绰约簪花，琼瑶匀缀。卅喜算团圞，看细排心字。",
      "比似丁香犹款密，好结取、从头盟誓。休弃。便箧缄香，见时长记。"
    ]
  },
  {
    "id": "adcfe4db58583f224673f510184113b6",
    "title": "凤凰台上忆吹箫",
    "authorName": "李慈铭",
    "authorId": "adcfe4db58583f22069654d55fa9e41b",
    "dynasty": "清",
    "content": [
      "叶随初鸿，花留宿蝶，巫云低拥屏山。恁银河化泪，洒遍人天。",
      "偏是流萤有意，入疏帘、犹觅花钿。更宵静，玉窗风触，时响筝弦。",
      "当年，倩黄姑作证，辨一炷心香，兰夜同燃。奈星桥乌鹊，不会传笺。",
      "独自针楼扶病，更无人、相倚恹恹。但长守、断丝蛛合，谁与缠绵。"
    ]
  },
  {
    "id": "adcfe4db58583f2266dca3e92d199d95",
    "title": "相思引",
    "authorName": "李慈铭",
    "authorId": "adcfe4db58583f22069654d55fa9e41b",
    "dynasty": "清",
    "content": [
      "侧侧轻寒到被池，玉凫烟重卷帘迟。有谁怜惜，挨病过花时。",
      "燕子泥香消永日，绿杨风软见游丝。小栏红煞，无地著相思。"
    ],
    "annotation": [
      "相思引：双调四十六字，前段四句三平韵，后段四句两平韵。房舜卿词用别称《玉交枝》，周紫芝词用别称《定风波令》，赵彦端词用别称《琴调相思引》，《古今词话》无名氏词用别称《镜中人》。"
    ]
  },
  {
    "id": "adcfe4db58786a31d40b880d94486a73",
    "title": "踏莎行·送春",
    "authorName": "沈湘云",
    "authorId": "adcfe4db58786a31d1457b72d1457b72",
    "dynasty": "清",
    "content": [
      "恰恰莺啼，喃喃燕语。商量欲倩东君住。荼蘼架外草青青，绿荫如幄遮来处。",
      "小梦初醒，斜阳易暮。微行悄步看他去。一溪花瓣水声长，谁知即是春归路。"
    ]
  },
  {
    "id": "adcfe4db58786a31c7b359a9603d976c",
    "title": "淡黄柳·归舟咏蝉",
    "authorName": "沈湘云",
    "authorId": "adcfe4db58786a31d1457b72d1457b72",
    "dynasty": "清",
    "content": [
      "寒蝉乍咽，桥外停兰楫。一带江村残雨歇。听到五更欲断，淡月萧疏又秋色。",
      "这时节，梦儿乍成得。橹声苦、响偏急。记乌衣巷柳曾相识。",
      "卷起孤蓬，迢迢往事，一树无情自碧。"
    ]
  },
  {
    "id": "adcfe4db58786a31b0c66321642cdcd8",
    "title": "望梅花·午日",
    "authorName": "沈湘云",
    "authorId": "adcfe4db58786a31d1457b72d1457b72",
    "dynasty": "清",
    "content": [
      "记得儿时闺阁，亲剪虎符贴著。佳节徒然增感触，不减江潭放逐。",
      "弃妇孤臣同一哭，命有彩丝难续。"
    ]
  },
  {
    "id": "adcfe4db58786a31a485757ab545b1e6",
    "title": "解语花·吊齐女",
    "authorName": "沈湘云",
    "authorId": "adcfe4db58786a31d1457b72d1457b72",
    "dynasty": "清",
    "content": [
      "晴岚窈窕，绣岭周遮，一带残阳浅。荒坟草掩。行楸外、不见吴宫人面。",
      "鸟啼花晚。抛残了、画裙罗扇。秋到也，凋尽白杨，未觉悲风减。",
      "孤魄羁留谁管。算嫁女和戎，琵琶合传。一声低唤。",
      "滴椒酒、顿首深深拜奠。邮亭旅馆。料死后、芳魂同怨。",
      "只他年，寒食清明，谁把湘云唁。"
    ]
  },
  {
    "id": "adcfe4db5890e6fe956a94f2a5d9dc39",
    "title": "倦寻芳·辛未",
    "authorName": "刘永济",
    "authorId": "adcfe4db5890e6fed1457b72d1457b72",
    "dynasty": "清",
    "content": [
      "絮云贮彩，玉气涵空，孤抱先冷。俊约寻秋，平步露台清迥。眼阔休伤关塞远，语寒初觉星辰并，甚无端，数沙虫浩劫，人天悲哽。",
      "正是处莲灯凄炯，蘸水荒魂，零乱难定。回首南中，烟液涨天千顷。剩有幽怀招楚魄，忍持密意规秦镜。料嫦娥，也含颦广寒愁凭。"
    ]
  },
  {
    "id": "adcfe4db5890e6fe748a4c4e5adf4b02",
    "title": "满江红·辽吉沦陷，东北诸生痛心国难，自组成军，来征军歌以作敌忾之气。为谱此调与之",
    "authorName": "刘永济",
    "authorId": "adcfe4db5890e6fed1457b72d1457b72",
    "dynasty": "清",
    "content": [
      "禹域尧封，是谁使、金瓯破缺？君不见、铭盂书鼎，几多豪杰。交阯铜标勋迹壮，燕然勒石威名烈。忍都将神胄化舆台，肚肠裂。",
      "天柱倒，坤维折。填海志，终难灭。挽黄河洗净，神州腥血。两眼莫悬阊阖上，支身直扫蛟龙穴。把乾坤大事共担承，今番决。"
    ]
  },
  {
    "id": "adcfe4db5890e6fe465d33eb2c1e53a0",
    "title": "满江红·避日寇入北京。凭庑愁坐，示内子惠君",
    "authorName": "刘永济",
    "authorId": "adcfe4db5890e6fed1457b72d1457b72",
    "dynasty": "清",
    "content": [
      "憔悴尘埃，镇相向、无言深惜。还省记、芦帘书砚，绣屏刀尺。我似风流张绪柳，君如湿润相如璧。便商量、琐屑到鸡豚，皆欢适。",
      "年过往，如飞翼。人未老，情非昔。况惊乌南朔，乱蛙晨夕。但保东门綦缟愿，岂甘午夜牛衣泣。奈鲸鲵、驱海浸天来，今何日。"
    ]
  },
  {
    "id": "adcfe4db5890e6fe73f4853643f58be7",
    "title": "水调歌头",
    "authorName": "刘永济",
    "authorId": "adcfe4db5890e6fed1457b72d1457b72",
    "dynasty": "清",
    "content": [
      "银液写溟澥，绀宇正旻天。独弦聊永今夕，哀响彻千年。坐惜团圞明镜，迸裂千堆雪浪，零乱玉光寒。搅起馋蛟怒，争攫海云间。",
      "动吟魂，惊幻景，破愁眠。浮尘转毂，几人曾见缺时圆。乞取冰壶清泚，净洗凡情迷眼，何处觅亏全。试看山河影，终古自娟娟。"
    ]
  },
  {
    "id": "adcfe4db5890e6feb90586561a1a736a",
    "title": "解语花·壬申",
    "authorName": "刘永济",
    "authorId": "adcfe4db5890e6fed1457b72d1457b72",
    "dynasty": "清",
    "content": [
      "烘莲旧节，唳鹤严城，危睇酸风射。绀烟浮瓦，觚棱外、悄悄素蟾西下。悲挝变雅，暗惹起、愁丝千把。清漏阑，犹倚香篝，冷绣薰残麝。",
      "还记珠光不夜，称承平年少，人物妍冶。翠鞯朱帕，笼纱底、对立秀发骄马。豪华梦也，休苦怨、狂飙吹谢。争奈他、深锁千门，教好春都罢。"
    ]
  },
  {
    "id": "adcfe4db5890e6fe695ed1e5e6c8520e",
    "title": "浣溪沙·新晴，公园晚步",
    "authorName": "刘永济",
    "authorId": "adcfe4db5890e6fed1457b72d1457b72",
    "dynasty": "清",
    "content": [
      "长向春风恋物华，又看碧沼泛琼葩，雨晴凉翠上衣纱。",
      "残霸江山馀落日，故皇台殿噪群鸦，暗惊伊洛化龙沙。"
    ]
  },
  {
    "id": "adcfe4db5890e6fe0c1d3a5ca50c7b76",
    "title": "惜秋华在武昌武汉大学",
    "authorName": "刘永济",
    "authorId": "adcfe4db5890e6fed1457b72d1457b72",
    "dynasty": "清",
    "content": [
      "倦羽惊风，渺天涯寄泊，沉哀何地。残夜梦回，还疑醉歌燕市。冰霜暗忆胡沙，怅一霎、红心都死。鸿唳，料征程怕近，长虹孤垒。",
      "遗恨付流水。剩荒原夜黑，怨啼新鬼。莫自泪枯，谁遏涨天鲸沸。须知玉树声妍，浑不解、人间愁味。无寐，听寒涛、断魂潮尾。"
    ]
  },
  {
    "id": "adcfe4db5890e6fe22aadc3bda0e2577",
    "title": "扫花游·剑农寓庐红梅雪中盛开索赋",
    "authorName": "刘永济",
    "authorId": "adcfe4db5890e6fed1457b72d1457b72",
    "dynasty": "清",
    "content": [
      "缟云冱结，正秀额霞腮，醉眠慵起。翠禽梦里，倚红罗画楯，满身花气。别有伤心，望断胡沙万里。恨重积，又霜角调悲，离苑芳萎。",
      "疏影羞照水，怕怨切东风，玉容憔悴。印脂未洗，带苍烟剪入，故人窗底。一片冰魂，共此寒宵迅晷。恁姝丽，便香销、不教轻委。"
    ]
  },
  {
    "id": "adcfe4db5890e6fe948e4e7ac1b407c1",
    "title": "疏影·残柳",
    "authorName": "刘永济",
    "authorId": "adcfe4db5890e6fed1457b72d1457b72",
    "dynasty": "清",
    "content": [
      "寒烟罥郭，渐暗惊瘦影，愁损眉萼。入手轻阴，犹忆春前，莺歌燕舞池阁。流萍未算伤心极，忍漫逐、尘香南陌。点暮空、几阵残鸦，早是酒消情恶。",
      "重问江潭漠渚，有谁更抚景，深怨摇落。客里相逢，如此天涯，剩取纤腰一搦。依稀尚有青青意，奈还怕、雪欺霜虐。怎伴他、飒飒萧萧，尽日小楼帘幕。"
    ]
  },
  {
    "id": "adcfe4db5890e6fe2363b3ddde59ac9c",
    "title": "踏莎行·癸酉",
    "authorName": "刘永济",
    "authorId": "adcfe4db5890e6fed1457b72d1457b72",
    "dynasty": "清",
    "content": [
      "碧海沉云，酸风破雁，临分执手馀悲泫。他生未卜此生休，法缘难续尘缘断。",
      "冰劫城麻，旋岚岩线，死生息息随流转。更从何处证前盟，人天渺渺成凄恋。"
    ]
  },
  {
    "id": "adcfe4db5890e6fe1981afb2a584f9a7",
    "title": "水调歌头·甲戌",
    "authorName": "刘永济",
    "authorId": "adcfe4db5890e6fed1457b72d1457b72",
    "dynasty": "清",
    "content": [
      "澄碧媚晶宇，银阙丽中天。谪仙归后，江国岑寂一千年。可惜琼楼高处，闲却无边风月，零露袭人寒。今夕复何夕，潋滟酒杯间。",
      "击空明，歌水调，起鸥眠。浮生草草，当头能得几回圆。漫恨微云点缀，须信清辉依旧，我自见亏全。雅叠如堪续，休负此婵娟。"
    ]
  },
  {
    "id": "adcfe4db5890e6feacec60f5e9ac7729",
    "title": "鹧鸪天·奉题皓白所藏梨洲先生画像",
    "authorName": "刘永济",
    "authorId": "adcfe4db5890e6fed1457b72d1457b72",
    "dynasty": "清",
    "content": [
      "抗疏呼阍气若神，袖锥寒夺众奸魂。难回天地还洪武，且敛精灵托旧文。",
      "山岳坼，海尘昏，乞师哀绝楚遗臣。谁知二百馀年后，又见虾夷入国门。"
    ]
  },
  {
    "id": "adcfe4db5890e6fe7a7df3975fe5cab2",
    "title": "鹧鸪天·乙亥",
    "authorName": "刘永济",
    "authorId": "adcfe4db5890e6fed1457b72d1457b72",
    "dynasty": "清",
    "content": [
      "识破从来四大虚，一编遮眼亦蘧蘧。可怜赢得娇儿笑，者大阿爷尚读书。",
      "秋树静，夜灯孤，几曾仙字换凡躯。惠施毕竟尘间士，辛苦年年载五车。"
    ]
  },
  {
    "id": "adcfe4db5890e6feaf62ef4672e4bafb",
    "title": "鹧鸪天·大风中作",
    "authorName": "刘永济",
    "authorId": "adcfe4db5890e6fed1457b72d1457b72",
    "dynasty": "清",
    "content": [
      "一夕惊飙万木危，开门黄叶打头飞。此声听惯浑闲事，摇落还深楚辩悲。",
      "蝉敛翅，燕辞归，人间客久渐知非。痴心惟有寒枝蝶，犹梦花阴试舞衣。"
    ]
  },
  {
    "id": "adcfe4db5890e6fe39cba74d0e9732be",
    "title": "定风波·丙子",
    "authorName": "刘永济",
    "authorId": "adcfe4db5890e6fed1457b72d1457b72",
    "dynasty": "清",
    "content": [
      "莫把文章等菜斤。千金何补长卿贫。记否词仙留俊语。自许。疏梅香在纵成尘。",
      "赖有龙琶堪一借。陶写。从他聋瞽与知闻。身外浮名真土芥。笑杀。扬云千载待扬云。"
    ]
  },
  {
    "id": "adcfe4db5890e6feadfa81867d0268f9",
    "title": "庆春宫·戊寅",
    "authorName": "刘永济",
    "authorId": "adcfe4db5890e6fed1457b72d1457b72",
    "dynasty": "清",
    "content": [
      "寒野烟垂，春朝日紫，去程倦眼初醒。列戌哀笳，连江铁索，东南犹自鏖兵。彩绳双燕，定巢计、商量未成。骚兰新恨，歌黍前悲，无限牵萦。",
      "古今几局残枰。华蝶蘧蘧，诗鬓先惊。携酒江楼，看花山寺，那堪一片鹃声。留眼人间，怕真见、沧桑变更。客怀凄苦，千里飙轮，犹梦湘城。"
    ]
  },
  {
    "id": "adcfe4db5890e6fea341e1d293fc2d38",
    "title": "玉楼春·不寐，寄惠君",
    "authorName": "刘永济",
    "authorId": "adcfe4db5890e6fed1457b72d1457b72",
    "dynasty": "清",
    "content": [
      "小楼今夜凉如水，斜倚枕囊愁不寐。唤回心眼十年人，帐春深贪睡美。",
      "韶华过羽留无计，谁道人生非梦里。但能同向梦中游，那管黄鸡催换世。"
    ]
  },
  {
    "id": "adcfe4db5890e6fe7bc6f69b8bdde620",
    "title": "点绛唇·己卯",
    "authorName": "刘永济",
    "authorId": "adcfe4db5890e6fed1457b72d1457b72",
    "dynasty": "清",
    "content": [
      "惊燕天涯，颉颃难定营巢处，柳凄花楚，来听蛮春雨。",
      "玉想云情，寂历荒村住。君知否，酒垆行酤，中有神仙侣。"
    ]
  },
  {
    "id": "adcfe4db5890e6fe963d492e689ec854",
    "title": "蝶恋花·将随浙江大学迁于滇边之建水，感赋两阕，简寅恪、雨僧昆明",
    "authorName": "刘永济",
    "authorId": "adcfe4db5890e6fed1457b72d1457b72",
    "dynasty": "清",
    "content": [
      "瘴岭荒云无雁度。身在天涯，还向天涯去。花絮未堪漂泊苦，残春那更风兼雨。",
      "海约云期终恐误。梦里家山，绝似芜城赋。等是虚空无著处，人生何必江南住。"
    ]
  },
  {
    "id": "adcfe4db5890e6fe963d492e882b5a7f",
    "title": "蝶恋花·将随浙江大学迁于滇边之建水，感赋两阕，简寅恪、雨僧昆明",
    "authorName": "刘永济",
    "authorId": "adcfe4db5890e6fed1457b72d1457b72",
    "dynasty": "清",
    "content": [
      "狨狖啼前魑啸后。飒飒惊风，短翼差池久。苦信秦庭乌白首，茫茫赢得投荒走。",
      "未见围棋挥鏖手。有限江山，无限狂歌酒。望眼漫傻依北斗，湖山传似临安旧。"
    ]
  },
  {
    "id": "adcfe4db5890e6fe2eb27b0539ca350d",
    "title": "高阳台·昨梦放棹东湖，露明荷净中，微波乍生，冰轮忽碎，化为千万，光景绝奇，得层波四字而醒，时急雨捎屋，馀寒在衾，凄然其如秋也。追怀昔游，足成此解",
    "authorName": "刘永济",
    "authorId": "adcfe4db5890e6fed1457b72d1457b72",
    "dynasty": "清",
    "content": [
      "双桨千荷，层波万月，扁舟又落东湖。冷露闲鸥，如今也似城乌。淩波几度要琼佩，更几回、吊楚歌呼。算都成、翳眼空华，事往难摹。",
      "伤心群玉神仙府，有西昆楼阙，东壁图书。碧霭千门，晴宵万萼明珠。云屏未稳华胥梦，早无端、海换桑枯。但牵情、故宇神游，泪满菰蒲。"
    ]
  },
  {
    "id": "adcfe4db5890e6fe1368c9144327d5c4",
    "title": "临江仙",
    "authorName": "刘永济",
    "authorId": "adcfe4db5890e6fed1457b72d1457b72",
    "dynasty": "清",
    "content": [
      "闻道锦江成渭水，花光红似长安。铜驼空自泣秋烟。绮罗兴废外，歌酒死生间。",
      "野哭千家肠已断，虫沙犹望生还。金汤何计觅泥丸。西南容有地，东北更无天。"
    ]
  },
  {
    "id": "adcfe4db5890e6fe23e4ad20293dc63c",
    "title": "鹧鸪天·二首",
    "authorName": "刘永济",
    "authorId": "adcfe4db5890e6fed1457b72d1457b72",
    "dynasty": "清",
    "content": [
      "岁月匆匆去似飞，榆边旧恨换新悲。辽天化羽如重到，城郭而今有是非。",
      "黄海渚，白山隈，藜床乌帽事成灰。北陵千亩前朝树，历尽兴亡应长围。"
    ]
  },
  {
    "id": "adcfe4db5890e6fe23e4ad2036b88168",
    "title": "鹧鸪天·二首",
    "authorName": "刘永济",
    "authorId": "adcfe4db5890e6fed1457b72d1457b72",
    "dynasty": "清",
    "content": [
      "凄绝琼楼待旦人，独持鸾镜感霜痕。谁怜铜辇秋衾梦，终作银台昼炬身。",
      "千丈浪，万重云，要将黄海赌乾坤。当年横笛高歌意，赢得词仙话苦辛。"
    ]
  },
  {
    "id": "adcfe4db5890e6fef32f182e57e3fe23",
    "title": "浣溪沙",
    "authorName": "刘永济",
    "authorId": "adcfe4db5890e6fed1457b72d1457b72",
    "dynasty": "清",
    "content": [
      "湖水湖云历劫中，楚兰新怨满西风，风前闲忆旧房栊。",
      "窗递水馨添砚润，瓶供霜艳斗灯红，那时情味梦匆匆。"
    ]
  },
  {
    "id": "adcfe4db5890e6fec77e1ef864e3c1c8",
    "title": "浣溪沙·寄湘弟遂园",
    "authorName": "刘永济",
    "authorId": "adcfe4db5890e6fed1457b72d1457b72",
    "dynasty": "清",
    "content": [
      "驱雁悲风飒飒生，林园推枕有人惊，陟冈诗就乱愁并。",
      "万里空山馀老屋，百年乔木聚疲氓，残灯衰鬓苦牵萦。"
    ]
  },
  {
    "id": "adcfe4db5890e6fef32f182e14a593ad",
    "title": "浣溪沙",
    "authorName": "刘永济",
    "authorId": "adcfe4db5890e6fed1457b72d1457b72",
    "dynasty": "清",
    "content": [
      "煮字难充众口饥，牵萝何补破残衣，接天兵祲欲无辞。",
      "一自权衡资大盗，坐收赢利有伧儿，一家歌笑万家啼。"
    ]
  },
  {
    "id": "adcfe4db5890e6fe2a4ae93986a34941",
    "title": "浣溪沙·辛巳",
    "authorName": "刘永济",
    "authorId": "adcfe4db5890e6fed1457b72d1457b72",
    "dynasty": "清",
    "content": [
      "镜里欢情渐化尘，梦中芳草远游轮，飘魂忍泪为逢春。",
      "终古鸡虫谁作主，野坛狐鼠自通神，山川能语定酸辛。"
    ]
  },
  {
    "id": "adcfe4db5890e6fe553bb1e2f0b8bb9d",
    "title": "浣溪沙·奉酬抚五归燕之什，即用原韵",
    "authorName": "刘永济",
    "authorId": "adcfe4db5890e6fed1457b72d1457b72",
    "dynasty": "清",
    "content": [
      "蘸尾新波漾曲黄，巢痕重认读书堂，输他云路得还乡。",
      "软语向人多蕴藉，蹴帘惊梦忒轻狂，可能衔恨付苍茫。"
    ]
  },
  {
    "id": "adcfe4db5890e6feeeb04e9d057c4b61",
    "title": "唐多令",
    "authorName": "刘永济",
    "authorId": "adcfe4db5890e6fed1457b72d1457b72",
    "dynasty": "清",
    "content": [
      "做暝柳丝多，惊凉燕语讹。乍春来早又春过。莫惜花时风雨虐，花纵好，意如何？",
      "幻梦锦千梭，乾坤蚁一窠。雾溟蒙各自摩挲。屈子独醒陶令醉，千载上，两峨峨。"
    ]
  },
  {
    "id": "adcfe4db5890e6fed465d01525adb9db",
    "title": "玲珑四犯·闻鹃用白石韵赋之",
    "authorName": "刘永济",
    "authorId": "adcfe4db5890e6fed1457b72d1457b72",
    "dynasty": "清",
    "content": [
      "扑眼劫尘，摇魂祅火，曰归归向何许？百年身纵在，几海桑仿古。兰成恨羁懒赋，漫情伤、海陵江浦。急鼓孤城，哀笳荒戍，惟有此声苦。",
      "啼空满，巴山路。总凄凉不在，温梦庭户。几枝寒月外，怨碧飘春去。家山破后休凄念，算尘隙、同为驹旅。愁更省，津桥暗、惊心倦侣。"
    ]
  },
  {
    "id": "adcfe4db5890e6fe276ecbcda31c3cf7",
    "title": "法曲献仙音·看鸦",
    "authorName": "刘永济",
    "authorId": "adcfe4db5890e6fed1457b72d1457b72",
    "dynasty": "清",
    "content": [
      "寒角荒屯，晚钟残刹，倦翼呼俦成阵。散入苍烟，带将斜日，翻翻乍明还隐。爱古桕分栖好，啼声故相引。转蓬恨，傍西风、被他惊觉。",
      "山径窈、闲曳瘦藤低趁。漫省少陵诗，绕延秋、空噪饥吻。晓色唐宫，更谁怜、纨扇愁损。料南飞零梦，尚怯关河凄紧。"
    ]
  },
  {
    "id": "adcfe4db5890e6feea93c6d178dcc4ee",
    "title": "谒金门·二首",
    "authorName": "刘永济",
    "authorId": "adcfe4db5890e6fed1457b72d1457b72",
    "dynasty": "清",
    "content": [
      "帘不卷，帘外乌声千转。心事至今犹电幻，梦多愁更乱。",
      "旧约山轻海浅，新恨水长天远。雁讯不来空缱绻，讯来肠又断。"
    ]
  },
  {
    "id": "adcfe4db5890e6fe1445fecb2a89afd3",
    "title": "浣溪沙·辛巳重午",
    "authorName": "刘永济",
    "authorId": "adcfe4db5890e6fed1457b72d1457b72",
    "dynasty": "清",
    "content": [
      "裹黍缠丝事已陈，偏沾新恨入清尊，不成醒醉转酸辛。",
      "一曲澄江喧戏鼓，半城斜日送游轮，天涯风物底相亲。"
    ]
  },
  {
    "id": "adcfe4db5890e6fed8514cafbe5e5685",
    "title": "南乡子",
    "authorName": "刘永济",
    "authorId": "adcfe4db5890e6fed1457b72d1457b72",
    "dynasty": "清",
    "content": [
      "欢去杳难寻，忍向东风话旧心。身世轻沤浮巨涨，沉吟，底事关情直到今。",
      "凉气满疏襟，坐掩残编夜正深。雨压重檐如欲碎，萧森，只为伤春已不禁。"
    ]
  },
  {
    "id": "adcfe4db5890e6fed8514caf32d0ec22",
    "title": "南乡子",
    "authorName": "刘永济",
    "authorId": "adcfe4db5890e6fed1457b72d1457b72",
    "dynasty": "清",
    "content": [
      "压梦漆云深，雨气昏昏袭枕衾。梦外乾坤龙战苦，阴森，白骨成山骨挂林。",
      "天帝式凭临，肯把神鳌一击沉。愿乞银河湔铠仗，从今，日月昭回万象湛。"
    ]
  },
  {
    "id": "adcfe4db5890e6fe85504324fe6599df",
    "title": "水龙吟·前夕梦豢龙翩然莅止，袖出诗卷相示，大呼倦谻。今晨得其邮书，知财政会毕便归，峨眉之游不果矣！纪梦述情，谱此代柬",
    "authorName": "刘永济",
    "authorId": "adcfe4db5890e6fed1457b72d1457b72",
    "dynasty": "清",
    "content": [
      "雨深梁月藏辉，故人忽堕巴山里。欢然共展，怀中新句，连呼倦矣。丛桂空吟，野猿应笑，耳尘难洗。向长亭短驿，风轮雾盖，来还去，情何似。",
      "爷屋司农无计，漫招邀、琼筵高会。夷吾九府，计然七策，徒传纸贵。万纬千经，可怜都换，长沙哀涕。怅梦回晓帐，离愁渺渺，恰双鱼至。"
    ]
  },
  {
    "id": "adcfe4db5890e6fe6eb273c17bb9ea99",
    "title": "浣溪沙·晚归，楼主惠赠藏香笺纸，赋谢",
    "authorName": "刘永济",
    "authorId": "adcfe4db5890e6fed1457b72d1457b72",
    "dynasty": "清",
    "content": [
      "静爇黄云散法馨，闲抽玉版试霜晴，尚留余习梦承平。",
      "自笑不为无益事，也知难遣有涯生，谢君分我十分清。"
    ]
  },
  {
    "id": "adcfe4db5890e6fea2d534f69df70e06",
    "title": "减字木兰花",
    "authorName": "刘永济",
    "authorId": "adcfe4db5890e6fed1457b72d1457b72",
    "dynasty": "清",
    "content": [
      "斜阳恋郭，残宋江山红一角。随意行歌，知道人生为甚么！",
      "有情终苦，试看江头杨柳树。愁浅愁深，谁识天寒翠袖心？"
    ]
  },
  {
    "id": "adcfe4db5890e6fe64854290ba2c726d",
    "title": "木兰花慢·绍周六兄前岁五十初度，同好咸以诗文为寿。予时方崎岖道路中，无一语相贶，补赋此调寄之",
    "authorName": "刘永济",
    "authorId": "adcfe4db5890e6fed1457b72d1457b72",
    "dynasty": "清",
    "content": [
      "倚檐楹万感，算都换、鬓丝皤。记燕几裁云，禅床屑玉，如梦经过。鸣珂，故家巷里，怅承平乔木化寒莎。惟有冲襟秀抱，宛然霁月澄波。",
      "天和。静养行窝。春著树，水盈科。念照天狼燧，长镵白柄，何处烟萝？嵯峨。更兼萧瑟，写生绡定惜旧山河。甚日西窗剪炬，一尊换取颜酡。"
    ]
  },
  {
    "id": "adcfe4db5890e6fef32f182e9a7c67e1",
    "title": "浣溪沙",
    "authorName": "刘永济",
    "authorId": "adcfe4db5890e6fed1457b72d1457b72",
    "dynasty": "清",
    "content": [
      "走壁金蛇绕屋雷，孱魂衾底唤初回，一椽如牒泊天涯。",
      "天意几时回薄怒，人间何计醒群迷，欲寻詹尹问蓍龟。"
    ]
  },
  {
    "id": "adcfe4db5890e6fea2d534f626281e68",
    "title": "减字木兰花",
    "authorName": "刘永济",
    "authorId": "adcfe4db5890e6fed1457b72d1457b72",
    "dynasty": "清",
    "content": [
      "草间偷活，魑魅喜人方计拙。守定心魂，忍见寒芜及国门。",
      "荒荒横术，起舞华容谁失色？万海千田，说与麻姑鬓减妍。"
    ]
  },
  {
    "id": "adcfe4db5890e6fe86b91202451b5ddd",
    "title": "虞美人",
    "authorName": "刘永济",
    "authorId": "adcfe4db5890e6fed1457b72d1457b72",
    "dynasty": "清",
    "content": [
      "风烟撼顿兰成树，枯尽何人赋？夕阳无限好山川，只有残鸦飞去又飞还。",
      "情怀无赖如中酒，颠倒思量久。层层堆上寸眉来，不似寻常时候易安排。"
    ]
  },
  {
    "id": "adcfe4db5890e6fe58ebeae4a5538ae7",
    "title": "满宫花赠竹杖",
    "authorName": "刘永济",
    "authorId": "adcfe4db5890e6fed1457b72d1457b72",
    "dynasty": "清",
    "content": [
      "酒钱悭，游屐懒。搜壁每劳飞电。千山万水久扶持，看尽翠朝红晚。",
      "扇须捐，书易倦。争抵此君长伴。何时投向葛陂中，待看老虬神变。"
    ]
  },
  {
    "id": "adcfe4db5890e6fe954b6e00e471df53",
    "title": "忆江南",
    "authorName": "刘永济",
    "authorId": "adcfe4db5890e6fed1457b72d1457b72",
    "dynasty": "清",
    "content": [
      "秦淮月，炯炯下芜城。败柳悄依驰道立，荒鸡凄作野魈鸣。山色六朝青。",
      "秦淮水，呜咽似关情。狂粉醉迷胡旋舞，夷歌愁断后庭声。孤烛梦神京。"
    ]
  },
  {
    "id": "adcfe4db5890e6fe415d41bd5acf6572",
    "title": "谒金门",
    "authorName": "刘永济",
    "authorId": "adcfe4db5890e6fed1457b72d1457b72",
    "dynasty": "清",
    "content": [
      "春去骤，春去人间知否？叠叠凉云如水皱，闲阶风满袖。",
      "斜照荒江残岫，早是够人消受。底事干卿凝伫久，新蝉嘶过柳。"
    ]
  },
  {
    "id": "adcfe4db5890e6fee57b60b772936d38",
    "title": "浣溪沙·客有阿好，称许过情者，赋谢二首",
    "authorName": "刘永济",
    "authorId": "adcfe4db5890e6fed1457b72d1457b72",
    "dynasty": "清",
    "content": [
      "朱况灵踪久邈然，敢驱下泽望高轩，苦吟凭仗故人怜。",
      "燕子斜阳犹有世，桃花流水已迷源，言愁休止倍前贤。"
    ]
  },
  {
    "id": "adcfe4db5890e6fee57b60b7c1322b1f",
    "title": "浣溪沙·客有阿好，称许过情者，赋谢二首",
    "authorName": "刘永济",
    "authorId": "adcfe4db5890e6fed1457b72d1457b72",
    "dynasty": "清",
    "content": [
      "神草难医自圣颠，多生结习未全捐，年来著句苦难妍。",
      "刺绣倚门移贵贱，寸莲尘麝费缠绵，卷帘通顾语微酸。"
    ]
  },
  {
    "id": "adcfe4db5890e6fecb9566b71bdc3ddd",
    "title": "采桑子·雨坐示惠君",
    "authorName": "刘永济",
    "authorId": "adcfe4db5890e6fed1457b72d1457b72",
    "dynasty": "清",
    "content": [
      "年时听雨高楼上，痛惜花枝。明日离披，喜道今宵美睡宜。",
      "而今风雨巴山夜，相对如痴。点滴寻思，不耐新凉更索衣。"
    ]
  },
  {
    "id": "adcfe4db5890e6fe9b2bd64806db071c",
    "title": "减字木兰花·读须溪词",
    "authorName": "刘永济",
    "authorId": "adcfe4db5890e6fed1457b72d1457b72",
    "dynasty": "清",
    "content": [
      "倚楹万虑，总被孤城潮打去。野庙荒原，犹说临安看上元。",
      "送春良苦，谁遣风沙暗南浦。春亦堪怜，去到天穷地尽边。"
    ]
  },
  {
    "id": "adcfe4db5890e6fef248ecaa3e6999c5",
    "title": "鹊踏枝四首",
    "authorName": "刘永济",
    "authorId": "adcfe4db5890e6fed1457b72d1457b72",
    "dynasty": "清",
    "content": [
      "秋入沧江葭苇白。瑟瑟萧萧，做弄愁声息。万雪千霜须拌得，春光犹隔枝南北。",
      "欲唤清尊输酒力。如此人间，何处寻芳迹。空外蝉筝弦渐急，无端勾引闲思忆。"
    ]
  },
  {
    "id": "adcfe4db5890e6fef248ecaa190593e2",
    "title": "鹊踏枝四首",
    "authorName": "刘永济",
    "authorId": "adcfe4db5890e6fed1457b72d1457b72",
    "dynasty": "清",
    "content": [
      "四合文纱云海隔。艳蜡鸳屏，回首成秋色。谩道人心非卷席，从严凤纸轻蝉翼。",
      "思梦情怀颠倒极。何似从今，独抱幽芳立。扫却门前狂辙迹，由他鸳凤谁双只。"
    ]
  },
  {
    "id": "adcfe4db5890e6fef248ecaaf293853a",
    "title": "鹊踏枝四首",
    "authorName": "刘永济",
    "authorId": "adcfe4db5890e6fed1457b72d1457b72",
    "dynasty": "清",
    "content": [
      "早是惊心欢易失。叵耐春人，歌酒围香密。不见嘶骢杨柳陌，阴阴换尽颦蛾色。",
      "蕙想兰怀私自惜。伫苦停辛，尘影难端的。盼断番番花信息，可怜只当闲风日。"
    ]
  },
  {
    "id": "adcfe4db5890e6fef248ecaaf91aabd2",
    "title": "鹊踏枝四首",
    "authorName": "刘永济",
    "authorId": "adcfe4db5890e6fed1457b72d1457b72",
    "dynasty": "清",
    "content": [
      "过眼纷纷朱变碧。始信人生，不似琴弦直。费尽晶盘鲛泪滴，思量不及山头石。",
      "锦瑟年华驹过隙。柱柱弦弦，犹自成追惜。渺渺觚棱星斗北，罗衣夜久支寒立。"
    ]
  }
]