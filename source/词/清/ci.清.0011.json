[
  {
    "id": "adcfe4db60df0861c26f4993d1f83ebd",
    "title": "浣溪沙·二客争辨，或言花寿于人，或言人寿于花，余两解之",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "岁岁花开岁岁新。看花却是旧时人。百年人去树偏存。",
      "解道华严非实相，始知齐物是空论。向来无我亦无春。"
    ]
  },
  {
    "id": "adcfe4db60df0861ed0c56ecae77c2c2",
    "title": "瑞鹤仙",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "乱书余蠹迹。漫抱影。空庐闲年偷息。青萝渐升壁。傍虬藤缠架，花开无隙。幽兰自泣。任邻园、蜂交燕织。",
      "怕薰风替却，芳华一样，旧盟难的。悽极。归来三径，那有当时，素心晨夕。长安似弈。巢痕在、梦中觅。柰情怀万种，匆匆催觉，都付哀筝怨笛。便江南、旧惯经行，未教梦识。"
    ]
  },
  {
    "id": "adcfe4db60df0861b2f7326c25b7414c",
    "title": "鹧鸪天·改旧诗",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "百计销磨艳冶天。花开花落两茫然。伤心旧雨随流水，极目春山隔暮烟。",
      "明镜里，酒垆边。可容一醉驻朱颜。沉吟欲逐秦人去，又恐仙源有变迁。"
    ]
  },
  {
    "id": "adcfe4db60df08616ffdaf8a865684cc",
    "title": "望江南",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "螺鬟拥，粉面映唇朱。自剪冰绡裁半臂，不教罗袜衬圆趺。体态共言姝。",
      "多情甚，薢茩即相于。湘瑟秦箫元有匹，朝云暮雨亦非疏。长是笑罗敷。"
    ]
  },
  {
    "id": "adcfe4db60df08611b153b1744e8d782",
    "title": "孤馆深沈六月寒甚，江南所未有也",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "森森密雨晓来骤，阶下响流泉。看一径、苔纹紫色，润余都上花砖。",
      "也拟踏、屐痕零乱，访远沼新莲。甚时令、已将初伏，护寒犹待轻绵。"
    ]
  },
  {
    "id": "adcfe4db60df0861122fa0611172b7a9",
    "title": "点绛唇·编梦秋词成，自题，集梦窗",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "缺月孤楼，晚钩斜挂西帘卷。剪秋一半。旧雨江湖远。",
      "睡起恹恹，恨绪萦抽茧。拌分钿。合欢屏暖。珠网空凝遍。"
    ]
  },
  {
    "id": "adcfe4db60df086136f098844cabb5d1",
    "title": "金缕曲",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "识字原非福。信当时、鬼憎仓沮，聚群宵哭。悔杀前生多慧业，误拥诗书千轴。枉自诩、班杨司目。谁料真成忧患始，贮牢愁、空抚便便腹。世路险，羊肠促。",
      "故人才似丰年玉。也遭逢、流离偃蹇，几经沟渎。抱石冤沈焚山痛，隅坐偏栖妖鵩。更网得、冲天黄鹄。白刃凝霜飞夜半，竟何人、忍贼来公叔。思往事，泪相续。"
    ]
  },
  {
    "id": "adcfe4db60df086120b654ca6eaf1cd0",
    "title": "撼庭秋",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "一镫凉焰如水。撼小庭秋气。月儿偏黑。风儿又紧，怎教人睡。",
      "匆匆别去，归期无定，已堪愁悴。况关河南北。鳞沈雁杳，寸书难寄。"
    ]
  },
  {
    "id": "adcfe4db60df0861eb3a2144aecd5756",
    "title": "江南春",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "东海栽桑，秋霜染鬓，携家归隐吴阙。人生似寄，寄一庵、聊掩尘辙。多感君情密。亲藏袖、裹将片叶。要助我、梅窗记曲，竹屋分图，端溪小砚如笏。",
      "秦斯篆，宣籀笔。讶两字题名，暗传心诀。风流未泯，便当得、金兰盟结。声影从灰灭。衡门下、疗饥有术，唯与此君，尊酒徘徊，邀天上之明月。"
    ]
  },
  {
    "id": "adcfe4db60df0861996e7f37b34478a1",
    "title": "鹧鸪天·和祖棻韵",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "兀兀舟车几往还。相逢偏忆乱离间。新词似茧抽难续，残麝成灰掩复看。",
      "天帝醉，海波乾。愁心强咽只微叹。此生万劫拚偿尽，莫种他生未了缘。"
    ]
  },
  {
    "id": "adcfe4db60df086119b7235400ec8434",
    "title": "鹊桥仙·新七夕词",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "横纹机上，短蓑牛背，底用输钱天府。天公元自有安排，早配得、劳农工女。",
      "红氍卷尽，街尘踏遍，簇簇秧歌腰鼓。风姨枉是妒佳期，几曾见、银河断渡。"
    ]
  },
  {
    "id": "adcfe4db60df0861a0a4b480522a5d19",
    "title": "金钱子秋桂不花，长夜无月，抚今追昔，惘然独吟",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "北郭闲居，种绕庐嘉树，影交疏绮。时鸟哢新声，听圆转笙簧，助人清思。探秋渐觉凉生，剥纤纤桐子。杯制肖垂莲，浅酌鹅黄，桂花阴里。前事。",
      "尚能记。流光迅，欢娱去似洗。萧斋尽堪耐守，偏金粟空林，冷香憔悴。最怜浴水明蟾，也沈沦不起。多应是嫦娥，恨掩重帏，晚妆慵理。"
    ]
  },
  {
    "id": "adcfe4db60df08617c77e1400408a77f",
    "title": "沁园春·为俞慧殊题寒灯课读图",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "画荻丸熊，古有是人，今复见之。想篝灯课读，声寒秋蟀，鸣机断素，候辨晨鸡。辛苦休论，艰危独喻，兰折唯欣桂有枝。神镫护，幸舟行屈曲，在水之湄。",
      "百年陵谷迁移。倘重到麻姑鬓亦丝。彼□人大盗，不操矛戟，承家弱息，敢堕门楣。回忆当年，小人有母，罔极难酬空废诗。披图看，甚高天厚地，局蹐如斯。"
    ]
  },
  {
    "id": "adcfe4db60df086104dcdec96b2668bc",
    "title": "玉胡蝶见蝶，有所寄",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "缟袂羽衣纷下，错疑萼绿，来会群仙。小苑阴阴，是处竞拾钗钿。鬓云乱、高搴舞袖，香汗渍、斜帮歌筵。好唇妍。韩凭魄化，宋玉情牵。",
      "三年珠栊悬网，珊屏褪粉，冷落风前。远隔罗浮，梦中犹认翠裙烟。指芳林、依依暂别，过太常、惘惘轻怜。且留连。纵教花尽，叶底堪眠。"
    ]
  },
  {
    "id": "adcfe4db60df086186b91202583c1482",
    "title": "虞美人",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "鼟鼟番鼓将弦索。舞蹈民欢乐。定知下里胜阳春。只看当时属和万千人。",
      "烧书颇恨秦皇懦。不抵咸阳火。倘教典籍总成烟。文物西来何用到今年。"
    ]
  },
  {
    "id": "adcfe4db60df0861767e561612d8ad02",
    "title": "金缕曲·题迭更司所箸双城记。适读迦陵词，即用其韵",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "地偪天无罅。叹微生、于中虱处，鬼门人鲊。少日周旋多游侠，臂箭腰弓驰射。快呼酒、汉书能下。喷沫高谭罗兰辈，气崚嶒、却笑旁人怕。今有口，壁间挂。",
      "一编展对凉如洒。纪千年、双城鬼蜮，笔端有画。恩怨都凭翻覆手，瞥眼浮云野马。因果律、何殊铁打。细数断头台上客，被人残、元是残人者。金鉴在，正堪藉。"
    ]
  },
  {
    "id": "adcfe4db60df08614c2d8abedd44450e",
    "title": "巫山一段云",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "玉女投壶急，余杭买酒赊。仙郎底用饭胡麻。餐秀吸流霞。",
      "天老羲皇张戏。图作枕中鸿秘。六铢衣褪更翾轻。仪态万方盈。"
    ]
  },
  {
    "id": "adcfe4db60df08614c2d8abe6ea0557a",
    "title": "巫山一段云",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "魂魄来还去，音容是更非。菊芳兰秀系人思。风送白云飞。",
      "谷口花团绣锦。便作华堂燕寝。寒泉一勺贮冰瓯。聊与荐新秋。"
    ]
  },
  {
    "id": "adcfe4db60df08614c2d8abe813fa8c1",
    "title": "巫山一段云",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "桂棹浮湘渚，莲歌嗣馆娃。莫愁生长自卢家。小印刻昭华。",
      "赠与昭华小印。换得口脂奁粉。痴魂忽坠九嶷间。丛竹泪痕斑。"
    ]
  },
  {
    "id": "adcfe4db60df08614c2d8abe01025754",
    "title": "巫山一段云",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "碎佩轻鸾舞，深帏睡鸭凉。误疑飞燕出昭阳。却是杜兰香。",
      "自弄蟠云新髻。不惯上清宫里。人间何处足遨游。滟滟百花洲。"
    ]
  },
  {
    "id": "adcfe4db60df08614c2d8abebc470525",
    "title": "巫山一段云",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "华盖连休鬓，明珠剪两瞳。神君新敕小青童。住在玉华东。",
      "一霎鸾轩凤翥。又向清都飙举。不如端坐叩玄关。抛却九还丹。"
    ]
  },
  {
    "id": "adcfe4db60df0861abb479d16154e70e",
    "title": "昭君怨·前年在南京，友人以女子某氏词笺属和。夹置乱帙中，偶检得之，惘然继韵",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "黯黯吴江枫树。飒飒周原禾黍。千里共寒芜。客心孤。",
      "此恨怕成终古。况听催人津鼓。纵使见时疏。忆人无。"
    ]
  },
  {
    "id": "adcfe4db60df08618d41f387a1dd2840",
    "title": "西江月",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "花外呢喃燕语，溪边约略鸥盟。如何载酒半山亭。饮罢翻教梦醒。",
      "迹似飞蓬长转，心随寒柳先零。芭蕉和雨酿秋声。可柰独眠人听。"
    ]
  },
  {
    "id": "adcfe4db60df08614574f97cec4cf874",
    "title": "哨遍·过景斋听谢翁一尘弹琵琶数曲。翁师诸城王心葵，世称第一手",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "荷沼未空，枫叶渐丹，略有林泉美。喜朝来、一客款荆扉。",
      "似东山、翛然高致。论乐旨。冥鸿自翔天际。霏霏谈屑皆名理。",
      "嗟縆瑟调琴，秦箫楚管，从来难谐俗耳。偶长吟、白傅琵琶词。",
      "请试为、诸君一弹之。四坐无哗，冰弦才拨，此声堪异。",
      "嘻。涧水泠泠，松风策策绕阶墀。急雨跳珠坠，琤瑽时密还稀。",
      "是浩浩平沙，嗈嗈群雁，数行高去复低飞。又苇岸横舟，渔家聚语，网罟遥夜，恍置身、河伯惊相视。",
      "甚却顾、萧斋共隐几。听砉然、裂帛声止。翁起笑，谓千古绝调只吾师。",
      "定场贺老，如今安在，独有岐王宅里。开元法曲尚留遗。",
      "问人间、知音能几。"
    ]
  },
  {
    "id": "adcfe4db60df0861d4b081e4620b1d5f",
    "title": "苏幕遮",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "叠花笺，传密信。四角鸳鸯，四角鸳鸯印。斜月朦胧期小径。风漾梧桐，风漾梧桐影。",
      "漫成疑，空自等。渐数三更，渐数三更尽。捉得双鬟私借问。今夜来无，今夜来无定。"
    ]
  },
  {
    "id": "adcfe4db60df0861139eea831aebc078",
    "title": "临江仙·久不得君济七兄消息",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "揽袂劝君休远去，离筵苦语丁宁。蛮陬瘴海一身经。何年生马角，此日帝猪苓。",
      "竹马绕床犹记得，赌将梨栗谁赢。白头兄弟各飘零。纵然非死别，梦里亦吞声。"
    ]
  },
  {
    "id": "adcfe4db60df0861353046f136096b58",
    "title": "感皇恩",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "浅碧染罗衫，唾痕微印。几曲朱楼暮同凭。云霏烟敛，仿佛阳台高迥。下方应错认，仙家影。",
      "别后细思，那时光景。自惯长负未言病。赁舂椎髻，无分与伊相并。但教青凤翼，传书讯。"
    ]
  },
  {
    "id": "adcfe4db60df08613493bf320dff597c",
    "title": "解佩令",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "竹楼闲倚，荷池趁步。似初逢、汉皋游女。裁叠冰绡，倩画出、青山红树。把芳心、暗中分付。",
      "孤城天远，双江雾合，背西风、轻帆斜度。泪满罗襟，只留得、伤心无数。枉教他、燕猜莺妒。"
    ]
  },
  {
    "id": "adcfe4db60df0861961c1fca438206c1",
    "title": "苏幕遮·闰七月转热，闲居即事",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "小园庭，闲伴侣。绿暗回廊，迤逦行还住。墙角海棠娇语语。嗅取微酸，摘蕊和茶煮。",
      "苎衣轻，蕉扇举。谁道秋来，未肯消残暑。天气越添沈闷处。澹澹斜阳，几点疏疏雨。"
    ]
  },
  {
    "id": "adcfe4db60df0861a489f90a8c27a4eb",
    "title": "金缕曲·读元人杂剧，用罅字韵",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "日影穿帘罅。也不须、茅柴斟酒，枯荷包鲊。检取残编饥堪疗，字字珠玑光射。笑文体、何分高下。试看才人无不可，总堂堂、笔阵千军怕。无此笔，匏空挂。",
      "谁能激壮谁潇洒。倩登场、衣冠傀儡，颊毫添画。南曲高生称独擅，杂剧终推关马。唤羯鼓、凭阑快打。合得筚琶随村唱，是当年、万口流传者。时世易，任狼藉。"
    ]
  },
  {
    "id": "adcfe4db60df0861a489f90a28e98364",
    "title": "金缕曲·读元人杂剧，用罅字韵",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "转棹荷花罅。只萦怀、吉云佳酿，点酥红鲊。绝域天骄惊汉节，猿臂应知善射。又曾过、严陵台下。最好青裙於潜女，恁偏谣、鬼见荒城怕。我转恨，一冠挂。",
      "霏霏唾玉随风洒。文何如、关山行旅，范宽图画。入蜀功成身早退，不羡官施行马。任检校、南村稻打。杨陆诗篇传万口，料更无、勍敌如公者。珠在握，可容藉。"
    ]
  },
  {
    "id": "adcfe4db60df0861b3526e0ccba7e93c",
    "title": "华胥引·和清真",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "沙平依岸，风急捎池，树根聚叶。淡日浮光，流虹散彩鱼暗唼。一两绳接低空，听晚鸿伊轧。偷卜归人，望群遥数先怯。",
      "鸾镜羞窥，任星星、鬓霜谁镊。锦笺封在，回文无心再阅。只与浓熏兰麝，伴画图藏箧。频倚楼看，乱山翻更重叠。"
    ]
  },
  {
    "id": "adcfe4db60df08615f94879e58b3a808",
    "title": "中兴乐",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "南国左侧带回塘。秋千影、度高墙。桃李开时，烂漫春光。",
      "依依垂柳数行。情丝长。楼前踯躅，个人娇靥，半隔纱窗。"
    ]
  },
  {
    "id": "adcfe4db60df08617d3f87dc3770e687",
    "title": "金缕曲·四叠罅韵，送戚属中女子参军者",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "素手停针罅。厌听人、铺张中馈，啜鲜羹鲊。恨不南山随李广，试著短衣骑射。喜此日、真归麾下。不数前朝秦冼辈，便吴宫、教战谁曾怕。磨匕首，腰横挂。",
      "更无滴泪临岐洒。尽抛将、脂奁粉合，两眉休画。风掣红旗行肃肃，静里温闻班马。号令急、军中鼓打。直向黄河边头去，笑木兰、枉替耶征者。歌送汝，一樽藉。"
    ]
  },
  {
    "id": "adcfe4db60df08619b284ad4b1778487",
    "title": "恋情深",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "七月十三同宴席。劝金杯侧。酒阑潜遇桂花阴。系人心。",
      "星沈河底晓寒侵。三载绝知音。此夜玉温香㬉，恋情深。"
    ]
  },
  {
    "id": "adcfe4db60df0861ab7b14c0fb49eb1a",
    "title": "蕙清风有馈星伯秋兰者，分送二枝",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "芳气透疏栊，心魂微觉。谁剪楚江痕，几枝云袅。婀娜胆瓶中，对影成双笑。更何用、炷香清妙。",
      "巴岭昔曾游，杨家园好。风猎紫兰丛，恍聆新操。滋畹解留根，纫佩还同调。柰独自、怅然归老。"
    ]
  },
  {
    "id": "adcfe4db60df086192395c0afdf193e0",
    "title": "摊破丑奴儿一尘见哨遍词，甚喜。复为弹长门怨、懒梳妆及将军令数曲",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "弦弦掩抑声声思，似诉凄凉。澹月幽窗。挨尽铜壶漏点长。也啰真个是断人肠。",
      "长门本是无梳洗，多谢君王。懒点宫黄。转作明妃出塞妆。也啰真个是断人肠。"
    ]
  },
  {
    "id": "adcfe4db60df08611f018f30cd4828b6",
    "title": "摘得新",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "瑟瑟风。吹来玉笛中。",
      "粉房将绿叶，一时空。雕盘忽荐新莲子，想夫容。"
    ]
  },
  {
    "id": "adcfe4db60df086195c8369806c4c105",
    "title": "丑奴儿慢自题松风泉韵图，寄怀旧友",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "朝霏乍敛，行处余寒犹噤。为贪看、千岩奇秀，坐倚苔阴。断壑浮虹，冷泉飞雨两萧森。想踪稀到，攀萝磴险，唯遇幽禽。",
      "天半翠涛，飘风时度，吹浣尘襟。记曾慰、蛮荒客思，同染溪藤，笑指丹青。故山相约早抽簪。佳人何在，披图怅想，谁解愁心。"
    ]
  },
  {
    "id": "adcfe4db60df08614d21872968e00a7a",
    "title": "金缕曲·为履川画山水，五叠罅韵",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "坐我苍峦罅。记渝州、冬春高会，玉盘行鲊。祅火腾空丸迸落，狐蜮居然工射。直守待、扁舟东下。幸有吾庐堪终老，倘过从、风雨心无怕。人世事，一瓢挂。",
      "淋漓墨汁看飞洒。笑何曾、山摹黔蜀，蜀山如画。但愿戎衣能定一，自此放牛归马。许静听、寒山钟打。醉入群贤诗酒社，问谁欤、交到忘形者。游且卧，枕相藉。"
    ]
  },
  {
    "id": "adcfe4db60df086180417ed9a720302a",
    "title": "蝶恋花·闰七夕坐梧桐下，著句",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "河汉斜明星可数。展却秋期，天上重欢遇。月姊含情应更妒。弯弯自斗长眉妩。",
      "遥念天涯人独处。不抵嫠蟾，犹得盈三五。一叶题将缄恨去。梧桐明日飘成雨。"
    ]
  },
  {
    "id": "adcfe4db60df0861d8514cafbed21b8a",
    "title": "南乡子",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "初见好容仪。一朵秋英傍玉墀。了却平生相忆愿，堪疑。已误芳盟十载期。",
      "妆脸睡时宜。淡著胭脂浅画眉。最是动人情绪处，低帏。不许鸳鸯不并飞。"
    ]
  },
  {
    "id": "adcfe4db60df08614db709646c1c644c",
    "title": "念奴娇·画墨梅",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "梦华泡幻醒来看，人世荒荒无物。招取孤山林处士，伴我图书东壁。手种江梅，先春曾见，烂漫吹香雪。嫣然微笑，笑他篱下霜杰。",
      "千载唯有花光，扫除脂粉态，寒梅争发。镂雪裁冰绡素上，点点香飞尘灭。苔藓生衣，珊瑚动影，老干皴如发。画成谁赏，一钩天上新月。"
    ]
  },
  {
    "id": "adcfe4db60df086182f154713a15378a",
    "title": "明月逐人来",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "梧桐庭院。湘帘高卷。初更后、玉绳斜转。桂华影满，徐自升天半。映彻瑶阶冰殿。",
      "堪叹。迢遥两地，音书沈雁。如今向、天涯独看。坐移暗处，羞避姮娥面。又见西楼那畔。"
    ]
  },
  {
    "id": "adcfe4db60df0861b2c5d2451b0df10d",
    "title": "荷华媚",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "方池湛波碧。芙蕖媚、琢玉凝脂颜色。清晨珠露重，盘倾数点，儗铜仙标格。",
      "可最记、玉蝀金鳌畔，伫娇娆屐齿，凭肩斜立。沉思事如春梦，啼珠和露，向清晨同滴。"
    ]
  },
  {
    "id": "adcfe4db60df08618fc8fd2d7e75c160",
    "title": "金缕曲·过梅村桥，哀大壮，六叠罅韵",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "世路羊肠罅。叹无非、刳麟作楦，醢龙为鲊。众口交谗金可铄，弱骨何堪弹射。奋一掷、梅村桥下。今日重来浇斗酒，似沈湘、角黍蛟螭怕。魂魄毅，剑犹挂。",
      "萧然相对神清洒。最难忘、名园选句，小窗评画。蜀国多才谁比似，不学题桥同马。也不要、君平卦打。忽忆刘郎悲愤语，道孔明、自误英英者。灵享此，蕙兰藉。"
    ]
  },
  {
    "id": "adcfe4db60df08618fc8fd2de81919e9",
    "title": "金缕曲·过梅村桥，哀大壮，六叠罅韵",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "琐琐消闲罅。偶拈来、词人险韵，味同分鲊。曼倩俳优元玩世，隐覆何妨频射。只傲气、不为人下。呵叱当时鼢婴辈，便穴胸、断脰吾何怕。余子在，齿休挂。",
      "剖将肝血无从洒。任悠悠、雌黄月旦，转供描画。自古文章憎命达，枉说才堪倚马。茅屋被、风吹雨打。老去都无周柳思，独稼轩、范我驰驱者。髯句好，亦时藉。"
    ]
  },
  {
    "id": "adcfe4db60df086159d72fbccdf1aee1",
    "title": "八声甘州·太白有问月诗，稼轩有词。余复继问",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "笑一轮常绕地球行，毕竟欲何如。想其中自有，山河大地，主者谁欤。共道羿妻偷药，定是昔人诬。仿佛团圞树，非桂非榆。",
      "既是明明如镜，照今古人物，影亦留无。值羲和漂溺，光曜借谁舒。算本只、行星一体，又何缘、名与太阳俱。青莲后、屡停杯问，月转模糊。"
    ]
  },
  {
    "id": "adcfe4db60df086136f0988481153a9a",
    "title": "金缕曲",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "玉缺金瓯罅。妄思量、刀分瓜豆，鼎尝鱼鲊。强敌生心星占现，枉矢欃枪纷射。毕竟是、谁家天下。众志成城坚不拔，况岳家、军在胡先怕。指四壁，舆图挂。",
      "不须泪向新亭洒。看淋漓、草成露布，自然心画。只恨才华无人惜，一任文高枚马。恐一网、还教尽打。瓦釜雷鸣黄钟泣，汨横流、举世滔滔者。龟与策，又何藉。"
    ]
  },
  {
    "id": "adcfe4db60df08611397788afd9f4b33",
    "title": "醉公子",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "寂寂生秋意。长是惺忪睡。向晚步中园。含情不可言。",
      "翡翠潜藏叶。叶瑟浑无别。风起忽惊飞。飘摇何处栖。"
    ]
  },
  {
    "id": "adcfe4db60df08611397788a64243d52",
    "title": "醉公子",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "离别经年岁。含恨将书寄。密字写从头，殷勤多问意。",
      "飘荡学杨花。因甚不还家。一树堤边柳，枝枝宿暮鸦。"
    ]
  },
  {
    "id": "adcfe4db60df08618c26f85e7bea865c",
    "title": "小重山·为陈从周画山水",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "岩壑深藏一径幽。几株霜下叶，恰宜秋。惊风忽起暮云愁。凋零急，独自恨悠悠。",
      "匹马万山偷。蚕丛经极险，度边州。难将此意画中收。聊著我，拄杖白蘋洲。"
    ]
  },
  {
    "id": "adcfe4db60df0861804d9eaaa67ddc62",
    "title": "醉落魄",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "蓬莱宫阙。蜃楼海上看明灭。知翁久悟尘缘彻。话到兴亡，犹自泪沾臆。",
      "箫声慷慨穿云裂。朅来吴市心情别。要离冢畔穿双穴。若过芦中，休把姓名说。"
    ]
  },
  {
    "id": "adcfe4db60df08617e6c1e64d62809c3",
    "title": "思帝乡",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "卿卿。与花同表名。兰秀蕙芳，华萼簇桃英。含笑自擎团扇，飐风罗带轻。",
      "回首绮筵，惆怅不胜情。"
    ]
  },
  {
    "id": "adcfe4db60df08613e8fa3e538554047",
    "title": "梦扬州·迫于生事，重为海上之游，示尹默、鹓雏、元龙诸子",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "晚烟稠。看市街、镫火星流。尽卷翠莲百尺，苕苕朱楼。舞衫歌扇夭斜女，记旧时、争掷缠头。今都改、花腔圆鼓，数声新唱伊州。",
      "风化追还召周。嗟运转中兴，愈感漂浮。故苑万家，一望荒寒如秋。醉怀铅椠嘲难解，趁稻粱、谁许呼俦。愁赋永、归田未遂，聊更淹留。"
    ]
  },
  {
    "id": "adcfe4db60df086146e0f91d4de192c1",
    "title": "阳关曲题送别图",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "送君凌晓出青门。别语悽然酒一尊。亸鞭径取莫回首，愁杀归时无旧人。"
    ]
  },
  {
    "id": "adcfe4db60df08614334969ffbcd410e",
    "title": "蝶恋花",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "醉赏阳春花似缬。转眼凋疏，已近黄梅节。旧曲阑干空倚热。断无寻处闲蜂蝶。",
      "准拟此生终决绝。但祝文鸳，莫更轻抛撇。消夏湾头风浪歇。殷勤替种双荷叶。"
    ]
  },
  {
    "id": "adcfe4db60df0861d7e4954db522a73a",
    "title": "月中行连日风雨，至中秋夜霁",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "昨宵雨脚引如绳。泥潦过荒塍。忽看霁月羼华灯。曼衍戏偏呈。",
      "年年此夕同斟酌，谁识刀、聚散无凭。风吹桂粟晓寒凝。残梦尚瞢腾。"
    ]
  },
  {
    "id": "adcfe4db60df0861df2be99c42057b01",
    "title": "杨柳枝",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "耐得繁霜未即枯。青芜国里两三株。莫教攀折行人手，留与千秋作画图。"
    ]
  },
  {
    "id": "adcfe4db60df0861df2be99c87248258",
    "title": "杨柳枝",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "嫩叶柔条次第摧。更无情绪傍章台。独怜一树江潭柳，移向灵和殿里栽。"
    ]
  },
  {
    "id": "adcfe4db60df0861752ebc5250693990",
    "title": "霓裳中序第一十六夜又雨",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "中原乱未息。更著沈阴天似墨。天醉抑因恨极。甚长夜渐阑，愁霖如泣。",
      "团圞桂魄。闭广寒、空念前迹。霓裳杳、一番梦觉，此意竟谁识。",
      "悽恻。市喧都寂。但隐约、虫吟败壁。披衣重眺巷陌。",
      "剧散墟荒，鼓罢镫坼。凤楼歌自得。怕蕙女、琼瑰暗滴。",
      "休休也、君当安卧，大地已回白。"
    ]
  },
  {
    "id": "adcfe4db60df0861cf3c50e4444f53b5",
    "title": "金缕曲·新政府成，废双十节，而令举国狂欢十日。九叠罅韵赞之",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "俯瞰层云罅。傍江干、鱼龙阵列，万头排鲊。炫转镫光交织处，绝似霓奔虹射。休更忆、武昌城下。民国于今无遗老，祗烽烟、遍地经行怕。刚盼到，星旗挂。",
      "陌头寒雨连朝洒。尽风吹、萧萧黄叶，做成秋画。击鼓鸣钲疑社赛，闹市也骑秧马。听处处、秧歌齐打。一任空厨炊无米，舞交衢、尽是狂欢者。欢亦可，向人藉。"
    ]
  },
  {
    "id": "adcfe4db60df0861e673b2c0b18b4a6e",
    "title": "虞美人·重阳后一日作",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "年年强预登高宴。醉把茱萸看。今年偏赋却登高。怯上层楼何处望平皋。",
      "凄风又送潇潇雨。飘向闲庭住。垂杨还似旧轻盈。恰便一枝一叶是秋声。"
    ]
  },
  {
    "id": "adcfe4db60df086152fc23149b73259c",
    "title": "鹧鸪天·欣夫简非社诸君子集抱蜀庐，为放翁补作生日，约题翁像，分韵，得心字",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "入蜀还吴岁月深。散关唯向梦中寻。一生尽费忧时泪，九死难偿复国心。",
      "丝欲绣，铸须金。高风长想鉴湖阴。莫言此社元非社，累我攒眉学苦吟。"
    ]
  },
  {
    "id": "adcfe4db60df08614b085d33a0549916",
    "title": "隔浦莲近次韵和鹓雏见寄",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "明镫遥映邃户。不共如花语。赖有良朋在，飙轮疾来无阻。",
      "酣醉裀任吐。闲中趣。漫把新词谱。倚筝柱。斜飞雁影，知人心事良苦。",
      "江淹有恨，况更别情重赋。轮指繁弦骤迸处。声声窗外寒雨。"
    ]
  },
  {
    "id": "adcfe4db60df08617afacd1a0c063274",
    "title": "卜算子·遇惠初，别后以词代简",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "相见只须臾，动作经旬别。天上人间三五期，云掩团圞月。",
      "小别怨经旬，经岁如何说。直到残春倚绣帘，看尽杨花雪。"
    ]
  },
  {
    "id": "adcfe4db60df08614334969f0cb846da",
    "title": "蝶恋花",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "廿载思君魂魄荡。玉骨冰肌，姑射仙人像。何意行经东海上。蓬莱楼阁曾无恙。",
      "云母屏风遮绣幌。觑著无人，久久相偎傍。此段温柔劳梦想。梦回倍觉添惆怅。"
    ]
  },
  {
    "id": "adcfe4db60df08617062abcb5097c664",
    "title": "诉衷情",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "薄情偏又似多情。软款话平生。自说那回初见，已觉素心倾。",
      "呈皓质，漱芳津。记深盟。谁知宋玉，欲赋高唐，一片云横。"
    ]
  },
  {
    "id": "adcfe4db60df086130fddc8cb70341d0",
    "title": "长相思·除夕对瓶梅写寄",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "别离仍。恨填膺。欲驻朱颜竟未能。明朝岁又增。",
      "酒如冰。泪如绳。瘦影疏花伴一镫。思君意不胜。"
    ]
  },
  {
    "id": "adcfe4db60df086151c9ce1d9646ab07",
    "title": "薄幸",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "故欢新会。乍脉脉、幽情暗解。便趁约、虹桥丝雨，贳酒绿杨村外。",
      "骤画轮、珠箔深遮，香融粉渍心先醉。更玉液微黏，酥胸轻颤，无限风流媚㬠。",
      "甚半载韶光迅，还织就、绿杨如带。手书殷勤问，瑶珰空寄。",
      "可知密意从头悔。余冰奁在。记双鸳照影，丹唇腻脸厮当对。",
      "人前见了，偏只佯佯不睬。"
    ]
  },
  {
    "id": "adcfe4db60df08611368c914f75f6b4d",
    "title": "临江仙",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "别久重逢倾倒极，泥郎小缓罗襦。歌成得宝意何如。自惭非玉树，卿恰胜明珠。",
      "性命即今拚付与，此生敢作他图。名花可要叶相扶。丝魂犹未绝，泪眼已成枯。"
    ]
  },
  {
    "id": "adcfe4db60df08611368c9147e16fd3b",
    "title": "临江仙",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "一霎语侵肌骨冷，温存忽又回欢。难猜心事几朵般。沉思愁不寐，灭烛坐更阑。",
      "便道今生无我分，他生盟约须坚。情深终住有情天。书成和血写，莫作等闲看。"
    ]
  },
  {
    "id": "adcfe4db60df086126a7c686f679a78e",
    "title": "减字木兰花·元夕月晕",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "风鬟雾鬓。愁绝孀娥添泪晕。频倚楼看。隔海应同此夜寒。",
      "玉梅花下。三弄悲歌闻子野。镫火萧寥。忘记新春第一宵。"
    ]
  },
  {
    "id": "adcfe4db60df0861154effbda5874aa0",
    "title": "浪淘沙",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "春梦半床闲。衾枕生寒。欲将何物报双鬟。检点昨宵罗帕在，血泪成斑。",
      "杨柳晚风乾。蹙损眉山。寻思无计得长欢。但愿匆匆偷一见。见也都难。"
    ]
  },
  {
    "id": "adcfe4db60df0861f32f182e954759f8",
    "title": "浣溪沙",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "杨柳垂条拂路尘。莫辞纤手劝离樽。渭城歌罢便轻分。",
      "无可柰何长忍泪，不曾真个已销魂。恹恹睡起日斜曛。"
    ]
  },
  {
    "id": "adcfe4db60df08617062abcb9f1b0039",
    "title": "诉衷情",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "背人宛转肯相随。蓦忽又歌骊。折柳黯然伤别，再见杳难期。",
      "频望极，海西陲。是天涯。为谁消瘦，咽泪吞声，不要人知。"
    ]
  },
  {
    "id": "adcfe4db60df086146408bd9f6c7860e",
    "title": "玉楼春",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "情多自觉为身累。慷慨送君行万里。断肠空贮别离愁，挥手更无留恋意。",
      "湘江丛竹唯添泪。庾岭梅花还望寄。从今莫上最高楼，楼角蛛丝缘网坠。"
    ]
  },
  {
    "id": "adcfe4db60df086125eb6af711786587",
    "title": "清平乐",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "留君无计。强作欢娱意。前日高楼同徙倚。惘惘惊回梦里。",
      "襟袖犹惹余香。车轮似转柔肠。魂魄随君终夜，计程应过潇湘。"
    ]
  },
  {
    "id": "adcfe4db60df0861ffa05229b5c4d49d",
    "title": "高阳台·隐语有述",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "匝地回旋，去天尺五，山城小驻幨车。梦入唐宫，霓裳舞破烟霞。温泉浴罢娇无力，问环妃、竟属谁家。早输他。急鼓渔阳，声乱琵琶。",
      "一朝何意承恩宠，许营窥细柳，马控桃花。老去刘郎，拊髀空自兴嗟。春风绿遍原头草，甚吹寒、又听悲笳。待乘槎。一水盈盈，银汉西斜。"
    ]
  },
  {
    "id": "adcfe4db60df086135cdeddc67928eaa",
    "title": "翠楼吟",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "曲槛藏花，虚帘伫月，梧桐凤栖修干。丹青传妙笔，定曾识、吹箫佳伴。词流徵遍。看浅拂朱丝，争题黄绢。春将半。偶教乘兴，细吟闲玩。",
      "几见。垂老姜郎，有暗香疏萼，小红低按。箧扃元自好，恨谁把、并刀偷剪。凄迷魂断。似美妾难归，连城休换。重来看。待钩新稿，碧双栖畔。"
    ]
  },
  {
    "id": "adcfe4db60df0861fa557181cf4e49fb",
    "title": "角招，用白石韵寄远",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "镜中瘦。相思付与章台，尽染娇柳。数行天际岫。送客远行，歌罢分手。",
      "灵均去久。只剩得、芳兰盈亩。一夕挑镫睡起，问谁续、硕人诗，咏蛾眉螓首。",
      "知否。谢娘韵致，真妃体态，难竞珠帘秀。画檐宵滴溜。",
      "顿忆桥边，停车时候。情怀异旧。悄不管、伤春中酒。",
      "待欲笺天细奏。愿长结，百年欢，同心友。"
    ]
  },
  {
    "id": "adcfe4db60df0861f32f182ef56aaae2",
    "title": "浣溪沙",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "不用纤袿称体轻。不须花朵佐芳馨。乱头粗服总倾城。",
      "凿空舟车通绝徼，极天风浪过南溟。此时何处系柔情。"
    ]
  },
  {
    "id": "adcfe4db60df0861f32f182ef3d53f1c",
    "title": "浣溪沙",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "相聚匆匆月再圆。相离杳杳隔人天。余情唯唱想夫怜。",
      "光镜留真何窈窕，电波传语极清圆。寻声问影已茫然。"
    ]
  },
  {
    "id": "adcfe4db60df08616cb132f6ddc1cf1c",
    "title": "万里春",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "香浓绣被。不谅孤眠情味。料琴心、已许相如，只双飞莫遂。",
      "远道三千里。恐书信、尽沈波底。算无多、几日春光，恰难寻归计。"
    ]
  },
  {
    "id": "adcfe4db60df0861ef945b507ac56797",
    "title": "荷叶杯·惘惘无聊，读碧双栖词，益增枨触。即用其韵",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "复阁回廊镫夜。歌奼。歌罢欲分时。紧偎莲脸手相持。私语度唇脂。",
      "回首了无遗迹。应惜。香麝化轻尘。恩情如旧怨偏新。虚负一年春。"
    ]
  },
  {
    "id": "adcfe4db60df0861f29ff18e5378bbe2",
    "title": "点绛唇",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "万转千回，细思此计真成左。浪浮单舸。远去如何可。",
      "我最怜卿，未必卿怜我。风声大。凭阑昏坐。不觉杨花堕。"
    ]
  },
  {
    "id": "adcfe4db60df0861a8da7b2a11ca1bdb",
    "title": "受恩深",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "手种垂杨树。飘花同坠羽。送将征棹过南浦。记晓镜妆成，镜里替写长眉妩。谁道因循误。算细想、人生，唯是别苦。",
      "万翼昏鸦排阵去。甚处寻巢，难把乡愁缄付。□渡口鸣榔，晚潮有信人争渡。天际分吴楚。怎颙望归舟，又飞寒雨。"
    ]
  },
  {
    "id": "adcfe4db60df086146408bd968a3d323",
    "title": "玉楼春",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "无多岁月轻抛掷。一样春光分冷热。乡园已报竹平安，客舍竟无花消息。",
      "凄凉梦醒孤镫侧。始觉前欢非是实。拟倾泪血诉冤愁，迸入渠侬心一滴。"
    ]
  },
  {
    "id": "adcfe4db60df08615de66cd94468c1ff",
    "title": "清平乐·瘗花图",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "一锄漫把。痴绝情难写。花圃成墟花事谢。我欲薶忧地下。",
      "花魂飘泊堪哀。不如唤取归来。重返枝头无术，也应留点苍苔。"
    ]
  },
  {
    "id": "adcfe4db60df0861f32f182e1f1b3441",
    "title": "浣溪沙",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "画烛光销腊鼓催。碧琉璃盌酒新醅。酒阑乘兴斗牙牌。",
      "百步回廊闲试屐，半弓小筑自名斋。玉人曾向梦中来。"
    ]
  },
  {
    "id": "adcfe4db60df08619b02ba6d75385268",
    "title": "菩萨蛮",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "鸳鸯双枕痕犹湿。可怜一去无消息。海水拍天流。君行天尽头。",
      "会真空有记。肯为郎憔悴。织女别黄姑。隔河何事无。"
    ]
  },
  {
    "id": "adcfe4db60df08619b02ba6de313fead",
    "title": "菩萨蛮",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "乱山排闼将愁入。愁心更比山重叠。燕子带书来。红笺花下开。",
      "书词多婉折。暂解眉头结。风送落花飞。可能还故枝。"
    ]
  },
  {
    "id": "adcfe4db60df086179ffa2112760d093",
    "title": "意难忘",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "宫柳娇黄。正纤蛾斗窄，素领披香。回镫明紫电，斟酒捧清觞。兰画箑，竹匡床。听舌转丝簧。宴渐阑、苔阶露湿，此意难忘。",
      "羁情自怯空房。只零缣寸纸，暗寄萧娘。书封千点泪，看后一回肠。因个事，恼伊行。劝急整归装。纵使伊、归期定得，鬓早成霜。"
    ]
  },
  {
    "id": "adcfe4db60df086159e7a545fb87a993",
    "title": "婆罗门令",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "百忙里。把新词寄。偷闲里。再写新词寄。点点行行，红笺畔，都成泪。愁远道、开看泪如洗。",
      "鹃啼苦，春迤逦。折垂杨、缕缕情丝系。漫天絮影飘残后，过短巷、怕重伫吟辔。梦醒事往，杳隔千里。晚景苍茫，对此。空想欢娱地。尽扫欢娱意。"
    ]
  },
  {
    "id": "adcfe4db60df0861dc2c770caf82d5dc",
    "title": "伤情怨和清真",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "青梅如豆尚小。渐一春花了。夜夜东风，疏枝临水照。",
      "关河迢递信杳。恨燕足、将书难到。只恐归迟，输他春去早。"
    ]
  },
  {
    "id": "adcfe4db60df086186b9120231527e1d",
    "title": "虞美人",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "锦帆高举障泥软。春到隋堤畔。东风著意挽垂杨。何用千花百草斗芬芳。",
      "轻寒做造丝丝雨。催送年光去。杨花只合嫁东风。因甚飘扬无定学飞蓬。"
    ]
  },
  {
    "id": "adcfe4db60df08610df32b6679e415dc",
    "title": "庆春宫",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "残腊初收，妍春犹早，故人报道遄征。沟水含漪，原田交罫，更看驿堠纵横。亸鞭相送，恨垂柳、柔条未青。酸风催暮，西望修途，车动雷声。",
      "愁来鬓发先零。中夜徘徊，孤馆凄清。频吮霜豪，书成休寄，寸笺难写离情。眼昏镫暗，记历历、山川去程。此时萦想，始信当年，一顾倾城。"
    ]
  },
  {
    "id": "adcfe4db60df0861c2ebbe3b4dd78a7b",
    "title": "鹧鸪天",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "风雨连宵欲到明。凄然无语对昏镫。迢迢梦隔千山路，惘惘丝牵两地情。",
      "裁素纸，寄新声。一声一字泪纵横。吴儿木石肠堪断，不信伊人不解听。"
    ]
  },
  {
    "id": "adcfe4db60df0861ba8fd07893e092c3",
    "title": "玲珑四犯",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "莺老春残，渐暗绿阴阴，飞絮零乱。露浥花梢，长似泪痕珠泫。难忘醉里欢情，就臂拥语低声颤。乍望中、物象都换。唯有晚云堆怨。",
      "画图重展崔徽面。蠹纹侵、旧装绫绢。钗分镜掩伤心极，微谶知难免。休恨异域路遥，记赠我、芳兰一剪。向去时约定，归有日，同秋燕。"
    ]
  },
  {
    "id": "adcfe4db60df086146aec8029e33f285",
    "title": "暗香·桃花狼藉篱落间，偶以兴感，和白石韵",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "数竿竹色。待有心付与，情人裁笛。唱了阳关，客舍青条已堪摘。春意随人去也，空闲阁、江郎吟笔。又片霎、落尽夭桃，凌晓拂茵席。南国。",
      "信寂寂。料瘴雨夜深，恨若山积。瘦檠对泣。胡不归来免思忆。尝愿经营小圃，书带匝、篱根新碧。谢世事、期共隐，可怜未得。"
    ]
  },
  {
    "id": "adcfe4db60df0861bfb5ed65741a5632",
    "title": "疏影·词既成，贞白谓不可独阙",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "檐敲碎玉。伴射窗冷雨，来警孤宿。逆旅光阴，拌著无聊，中宵簟卷蕲竹。杨琼一去音书杳，怅路绝、关山南北。甚绣衾、一例禁寒，太息拥衾人独。",
      "还怕千林万树。几行雁阵起，凋尽芜绿。一点痴心，欲待秋风，检点江干茅屋。何时却共西窗下，细得诉、别离衷曲。忍只将、无益相思，写入小词笺幅。"
    ]
  },
  {
    "id": "adcfe4db60df0861f79d8e4e31c0760d",
    "title": "喝火令",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "绮席传私语，花笺识小名。不辞多露夜深行。还向阆风高处，闲试缕衣轻。",
      "往事都疑梦，佳辰独掩扃。别来何以报恩情。早起添香，早起礼金经。",
      "早起自疏心愿，玉体定长生。"
    ]
  },
  {
    "id": "adcfe4db60df0861b3086e9d03fb02a4",
    "title": "浪淘沙·慢",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "检装罢，余寒未敛，从辇先发。楼角微看，曙色梁间更绕怨阕。恨历乱、鸣鸡催晓辙。揽袪袖、独恁呜咽。柰雾葆、霓旌竟难挽，仙家好离别。悽切。探春又近佳节。",
      "怕转眼、春花都飞尽，荏苒怀刺灭。空四望云昏，魂断心裂。素笺漫叠。嗟旧情、无可重留，言说天地摧崩沧溟竭。看桑海、顿惊鬓雪。麝香冷、莲丝还寸绝。誓今后、不忍分携，再见日、柔条绾就千千结。"
    ]
  },
  {
    "id": "adcfe4db60df0861b5171ba9513e83c3",
    "title": "阮郎归·戏咏收音机",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "话言随藏写机心。有谁窥浅深。高楼西北晚云侵。云低和响沈。",
      "纷错杂，忽萧森。九州如对临。玉人声息杳难寻。空传天外音。"
    ]
  },
  {
    "id": "adcfe4db60df086145b7e843c76847d3",
    "title": "鹧鸪天·次韵和尹默偶成",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "百距何妨偶一迎。一亏还恐百无成。移山志大人难寿，炼石功完地已倾。",
      "诗止酒，赋闲情。后人长是笑渊明。不如且唱潇潇雨，也有吴侬侧耳听。"
    ]
  },
  {
    "id": "adcfe4db60df0861559d7f0513cc0ffd",
    "title": "法曲第二",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "琴曲方终，花径重来，澹月流光耿耿。众里携纤手，便旋绕西廊，采阑同凭。指教看、苔纹满地画双影。暗自省。",
      "到如今，甚千般恩爱，向夕都变凄凉境。鸿雁漫呼侣，寄书难定。展转思量，恐和伊、誓言未肯。但占问、几时相见，卦爻偏整。"
    ]
  },
  {
    "id": "adcfe4db60df0861e429ae795539b110",
    "title": "如梦令",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "路转斜街东口。门外几株杨柳。不见倚阑人，{罒/彔}曲阑干依旧。",
      "回首。回首。风起落花沾袖。"
    ]
  },
  {
    "id": "adcfe4db60df0861665fb39c8e5e77ac",
    "title": "阳台路",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "款朱户。正彩云漏月，芳华初度。绣筵开、蜡苣光摇，称寿酒，觥同举。欢事太匆匆，便恁梦回，已成乖阻。分飞处。傍柳阴青骢，还久延伫。",
      "忍访当时邻里，但燕子花闲自语。旧巢栖稳，怕未解、寸心愁苦。萦魂向天涯，问得媚景，是谁轻负。春将去。送春归、连旬风雨。"
    ]
  },
  {
    "id": "adcfe4db60df086137a97457514fb9d7",
    "title": "楼上曲",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "容态极姱非世有。施朱施粉翻嫌垢。应是蕊宫暂谪居。期君善保千金躯。",
      "福德兼修题榜在。巷名乌衣未曾改。高楼自此怯重登。山川迢递白云横。"
    ]
  },
  {
    "id": "adcfe4db60df0861877cc02f75d8cfc6",
    "title": "采桑子·前年读瘦东瓶粟斋诗，未相见也。顷蕖川邀同宴席，分韵得生字，因赋赠",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "新篇曾诵龟堂句，极诉飘零。健笔纵横。信有文章老更成。",
      "相知已是三年旧，此日班荆。执手同惊。饭颗山前太瘦生。"
    ]
  },
  {
    "id": "adcfe4db60df086129fe885b139304b9",
    "title": "曲玉管",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "浦溆烟凝，河桥日冷，踟蹰野立忘归晚。极望征人天末，回首风前。两情悬。隐隐神洲，茫茫东海，别来几度沧波浅。信誓成虚，此后相会何年。恨绵绵。",
      "痛饮醇醪，把无限、伤心前事，写将数纸回文，其如远道难传。好春天。怎凄风寒雨，苦守恹恹长夜，一镫昏惨，蝙拂帘旌，独自闲眠。"
    ]
  },
  {
    "id": "adcfe4db60df08614334969f491d81ad",
    "title": "蝶恋花",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "细想当初元自错。翠羽明珠，直恁轻抛却。雾障南天风浪恶。片帆转共杨花落。",
      "十二时中闲摸索。待不思量，又早思量著。可恨阿娇情意薄。为伊憔悴何曾觉。"
    ]
  },
  {
    "id": "adcfe4db60df0861d2e9a3da898d334c",
    "title": "西施和乐章",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "讨春同过赤阑桥。便约会良宵。暗抬娇眼，故故向人抛。凤枕鸳衾，取次香熏透，爱终夜难消。",
      "岂知一旦芳心冷，空垂泪染冰绡。画楼远隔，凝望叹无憀。比翼参差，只羡双飞燕，尚时度花梢。"
    ]
  },
  {
    "id": "adcfe4db60df08610cbf2df14bed4cfd",
    "title": "甘草子",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "春尽。叶底风回，簌簌飘花粉。浅醉不成眠，强起还余困。",
      "边塞惯闻悲笳引。料镜里、也疏青鬓。或许凉秋归有信。柰此时沈闷。"
    ]
  },
  {
    "id": "adcfe4db60df0861fa71e3d6cbead106",
    "title": "倾杯",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "晓乘风劲，倚檐枝、露滴纷如洒。客舍自临郊野。空庭畔、竹木成围，一碧阴阴，穿帘映瓦。荼蘼绽、香气染衣襟，因记当时，和醉鸳衾相覆，浓熏兰麝。",
      "人比天遥，水流春去，不惯笼鹦轻骂。斗草偏赢，藏钩细数，看取宜男满把。好语难知真假。南国虽有书问，频慰别离情，恼恨心肠，未全抛舍。"
    ]
  },
  {
    "id": "adcfe4db60df0861bcaa89f9296c37bd",
    "title": "两同心和耆卿韵",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "绣户斜凭，麝尘匀扫。搀薄怒、娇脸含赪，飞雅谑、远涡宜笑。冶春时、酒畔歌前，惜取佳妙。",
      "拂槛柳丝风袅。径荒人悄。恁判得、即世睽离，全不念、旧家欢好。想韶华、也肯归来，眼中人老。"
    ]
  },
  {
    "id": "adcfe4db60df086176ed22120417b5c9",
    "title": "鹧鸪天·和贞白",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "紫燕黄鹂有送迎。山花野草亦生成。细推物理须行乐，争奈愁人涕易倾。",
      "思远道，搅幽情。一年佳序未分明。芭蕉才展当窗叶，已觉秋声不耐听。"
    ]
  },
  {
    "id": "adcfe4db60df0861f1aad4a09a1bb4fa",
    "title": "燕归梁",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "绿映窗纱面面凉。耽微醉，凭胡床。一番雨过又斜阳。新荷叶，渐飘香。",
      "无端弱水三千里，漂花去，恨难量。夫容心苦藕丝长。归到日，是空房。"
    ]
  },
  {
    "id": "adcfe4db60df08617cb202068811fa6d",
    "title": "如鱼水·梦海波汹涌，仙山楼阁中若有人，欲往就之而须臾变灭。醒而恶其不祥，以吉语祓之，亦巫阳招魂之意也",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "帘卷虚亭，镜平远沼，藕芰别有清香。此际伥伥。佳人踪迹何方。梦中望。仙山峙、溟渤中央。最苦又、风引船回，贝宫瑶阙影微茫。",
      "私誓愿，可能偿。待百岁相将。艳艳春光。时清归老吴阊。水为乡。乘兴拊、小楫轻榔。系情处、步屧花堤，共绕掩冉尽垂杨。"
    ]
  },
  {
    "id": "adcfe4db60df0861d58f9b68f9f023e3",
    "title": "相思儿令",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "寂寂送行车辙，无数绿苔生。摇荡几丝垂柳，难系故人心。",
      "往事忍更追寻。绣筵前、芳醑同斟。谁怜沧海明珠，竟随鱼雁浮沉。"
    ]
  },
  {
    "id": "adcfe4db60df08614f2317c0095aaa92",
    "title": "望云间用赵可韵",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "双阙苕峣，仙驭往来瀛洲，天恃屏藩。想觚棱四起，风动星旋。环佩摇时叠响，铢衣舞罢生寒。怅尘寰遥隔，羽翼难凭，凝眺潸然。",
      "孤踪自省，寂寞空床，玉壶滴尽更阑。心似流波东逝，长日无还。离去正逢花好，归时莫放春闲。梦魂苒苒，昨宵飞度，绝险关山。"
    ]
  },
  {
    "id": "adcfe4db60df086193e706e4d4b041eb",
    "title": "渔家傲·和贞白",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "荷叶翩翻同舞袖。荷花粉晕侵肌透。一棹穿花人比秀。歌垂手。晚凉著体微酣酒。",
      "忆得西湖筵散后。至今共道文章守。翠盖红幢还似旧。徘徊久。六郎颜色新成瘦。"
    ]
  },
  {
    "id": "adcfe4db60df08611c6f301355955683",
    "title": "南歌子·午日次尹默韵",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "挂户看蒲剑，烘衣杂艾香。旧家风俗未全忘。更喜丝缠五色烂生光。",
      "忧患从端策，贤愚尽括囊。儿童涂额弄娇黄。那识灵均去后几端阳。"
    ]
  },
  {
    "id": "adcfe4db60df08618bcc1c6f8aee80d7",
    "title": "采明珠",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "小院空，雨过炎收，阶下双梧弄影。坠片石榴红，衬绿苔芳径。轣辘牵金井。动离怀、黯黯凝思，自拭泪痕，拟问何时，罗帱翠被重整。",
      "更漏永。关河迥。怎独耐孤冷。风不定。槭槭撼窗，远砧相应。机杼催愁醒。乱死萦、懒织回文，剩欲忏除绮语，茶消香掩，又成闲病。"
    ]
  },
  {
    "id": "adcfe4db60df0861a4d98bf04b48dbdf",
    "title": "昼夜乐",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "万花围聚称香国。就中看、夭桃色。燕支染做秾华，翡翠装成蕡实。玉砌瑶阶争相识。被方朔、一时偷摘。还肯到天台，问刘郎踪迹。",
      "艳春景物堪留忆。恨风吹、漂摇极。精魂暗涉波涛，信札虚凭鳞翼。别去明知长不见，却冤道、暂时分隔。一日似三秋，怎教人禁得。"
    ]
  },
  {
    "id": "adcfe4db60df086161b076166fbddba2",
    "title": "雨中花慢·兆丰园雨归",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "翠竹捎池，虬藤掩径，携侣共过名园。立松阴深处，衣领生寒。顿觉得、荒凉意境，近来事事偷安。怅知心远去，乔木摧薪，佳景阑珊。",
      "遥看。万里暝色，便催飞阵雨，横断关山。也曾约伊行，归及枫丹。怕时霎、烟尘四阻，到秋来、独恁消闲。等重门锁了，暗牵心事，万绪千端。"
    ]
  },
  {
    "id": "adcfe4db60df086125eb6af7a4378a31",
    "title": "清平乐",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "佳人绝代。何处遗环佩。约略惊鸿娇意态。恰是青溪小妹。",
      "传书苦诉淹留。从前言约都休。检寄寒衣数袭，归时恐过残秋。"
    ]
  },
  {
    "id": "adcfe4db60df08610fe598ca5969c971",
    "title": "南歌子·用韵调尹默平君",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "世味从荼苦，生涯似蔗甜。偶然乡思上眉尖。却道莼羹佳处不须盐。",
      "桐叶闲题句，荷香晚透帘。莫将形影妒双鹣。燕子自来自去亦无嫌。"
    ]
  },
  {
    "id": "adcfe4db60df08613f62fe1d1f31ddd1",
    "title": "九张机",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "一张机。盈筐桑叶饲蚕儿。同功茧就丝难理。两头齐撚，中心有结，剪去更怜伊。两张机。抛梭来往疾如飞。织成胡蝶穿花里。一堆红萼，一丛绿叶，应费万千丝。三张机。密行针缕系情丝。红罗一丈裁鸳被。梅英数朵，当胸覆额，春睡最浓时。四张机。吴宫花样又翻奇。画图邢尹相回避。手持团扇，扇中秋景，微恨计蓠披。五张机。莫愁家住石城西。",
      "采莲归去同游戏。连丝并线，鸳鸯绣出，总是一双飞。六张机。弄梭织女故迟迟。天边自种闲桃李。李花如雪，芳兰浴罢，斟酌舞时衣。七张机。夫容织得暗相思。污泥不染青莲子。苕苕玉立，临风摇荡，寄与薄情知。八张机。般般花色选蛾眉。就中一段尤堪异。裁成裙带，萦云回雪，唯称玉真妃。九张机。春来秋去不停时。年光恰与梭相似。回环往复，鲜妍都褪，织就鬓边丝。"
    ]
  },
  {
    "id": "adcfe4db60df0861e09da3044f15f55c",
    "title": "夜厌厌",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "一去杳无归意。乱云重、海天迢递。临分偏道即相逢，语丁宁、寸衷牢记。",
      "不解后来长久计。甚都忘、旧欢前事。如今空度夜厌厌，梦厮寻、又难成寐。"
    ]
  },
  {
    "id": "adcfe4db60df086188159a508a5b2fa3",
    "title": "醉垂鞭",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "银烛照空卮。兰闺饮。疑成谶。横海动鲸鲵。君行休自迷。",
      "更拈红豆看。东风畔。两眉低。惜别乱离时。相思无会期。"
    ]
  },
  {
    "id": "adcfe4db60df0861df60feaee7947599",
    "title": "三字令",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "长记得，别君时。柳初荑。风动幕，水平池。翠梧桐，红菡萏，渐离披。",
      "流电灭，景光驰。误心期。琴罢弄，角频吹。九回肠，千点泪，枕函知。"
    ]
  },
  {
    "id": "adcfe4db60df0861ece5e1998eb5a29f",
    "title": "柳梢青",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "暗想娇姿。腰如约素，肤似凝脂。几日春风，伯劳东去，孔雀南飞。",
      "人生聚散难期。柰信息、经年更稀。欲讳闲愁，眉开还敛，早被人知。"
    ]
  },
  {
    "id": "adcfe4db60df08610898ccdea2af157e",
    "title": "飞龙宴",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "青阳已过时，红榴吐萼，菖蒲抽箭。渐觉南薰，暮朝吹入庭院。密叶疑张翠伞。对此景、只教魂断。素纨竹枕，浮瓜沈李，忍负清游愿。",
      "心羡。来去将雏燕。正衔泥池曲，叠巢呼伴。顾影凄迷，旧欢处处堪恋。相望天遥地远。叹无非、利名驱遣。梦中怕见。杨花乱逐飘风转。"
    ]
  },
  {
    "id": "adcfe4db60df086150174406f03acd35",
    "title": "凤衔杯",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "百媚千娇红妆面。图欢会、小窗南畔。任纤手频持，翠裙偷解，摩桫看。似玉粹香温软。",
      "两情深，孤帆远。从今后、永睽良愿。便时寄音书，怎如怀抱长相见。又何况、音书断。"
    ]
  },
  {
    "id": "adcfe4db60df08611fef5b6ccdd64db8",
    "title": "西江月·碧双栖话秦淮旧游，感赋",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "夹岸千家镫火，中流不断笙箫。复成桥下驻轻桡。柳带因风缥缈。",
      "往事微温心上，幽情暗结眉梢。重逢依旧可怜宵。只恨卢郎年老。"
    ]
  },
  {
    "id": "adcfe4db60df08613448285677cdfee2",
    "title": "鹧鸪天·题湖帆为龙榆生所作哀江南图",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "一片荒寒境界开。疏林老屋傍岩隈。最知庾信心头恨，并入倪迂卷里来。",
      "抽赋笔，费缣材。千秋事往只低徊。惊烽照遍人闲世，未必江南更可哀。"
    ]
  },
  {
    "id": "adcfe4db60df0861a40cee0a8e177bed",
    "title": "添声杨柳枝",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "台南见，柳枝。台北见，柳枝。日射平台朝露晞。断蝉嘶。柳枝。人不归。",
      "柳枝。雁飞回。柳枝。愁到霜腓百卉时。挽空丝。柳枝。"
    ]
  },
  {
    "id": "adcfe4db60df0861ec6663cf985c5f4d",
    "title": "采莲令",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "绿阴遮薇帐，浑忘曙。烧残蜡、拥衾凄苦。片魂忽似度重关，历历窥门户。依稀见、珠帘绣幕。娇容粉黛，数回也肯偷顾。",
      "忆昔轻离棹转，直恁匆匆去。争知得、此时情绪。万般追悔，听晓夜、刺促寒螀语。但惊起登楼，一望江流如线，杳杳几行烟树。"
    ]
  },
  {
    "id": "adcfe4db60df08614f36d30cbe8912af",
    "title": "解语花",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "帘筛密竹，户掩垂杨，幽径人踪悄。数声枝杪。啼莺啭、暗协玉笙宫调。",
      "临流自照。讶几许、霜丝萦绕。清昼长凝，对乱烟、何事添烦恼。",
      "曾觅双成蓬岛。敞银屏珠箔，粲然微笑。朱颜犹少。",
      "空追恨、两行云非早。韶华误了。恰又肯、恣郎怀抱。",
      "细想伊、投李恩深，琼玖应难报。"
    ]
  },
  {
    "id": "adcfe4db60df0861f160b631af10178a",
    "title": "水调歌头·榆生示忍寒词稿，题赠",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "契阔复来会，双鬓已先皤。太行历尽危阪，艰险未云多。远望海东千里，中有修鲸掉尾，谁唱定风波。渐觉素秋近，白露下庭柯。",
      "寒可忍，哀可制，且婆娑。子当为我击筑，我为子高歌。铁板铜琵声杳，柳思周情亦好，相与醉颜酡。但莫论兴废，问子意如何。"
    ]
  },
  {
    "id": "adcfe4db60df0861f32f182ee2f6048b",
    "title": "浣溪沙",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "松竹亭边扇影凉。芰荷风里茗瓯香。浴波鸂鵣总成双。",
      "有限烟花供缱绻，无情日月太奔忙。问渠何事滞他乡。"
    ]
  },
  {
    "id": "adcfe4db60df0861e0510f52bb7584bf",
    "title": "河渎神",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "巫女祷歌停。楚江烟水冥冥。桂旗兰棹转鲜明。飒然来下湘灵。",
      "远游何处寻踪迹。郁孤台畔风色。斜日杜鹃啼急。含情回望乡国。"
    ]
  },
  {
    "id": "adcfe4db60df0861e0510f523c9d23c9",
    "title": "河渎神",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "孤峤长风烟。裴徊神后祠前。晚潮遥送木兰船。佩环声里婵娟。",
      "春尽玉颜空寂寞。卷帘凝对高阁。倡女几家行乐。夜深犹弄弦索。"
    ]
  },
  {
    "id": "adcfe4db60df0861ea467bc874b3762e",
    "title": "古倾杯",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "滟染瓶花，暖回杯酒，帘里春光先到。纤纤玉指，朱弦细按，偷理相如琴稿。岁华荏苒潜移，雏莺已老。风帆劲翼，翩如是鸟。一别千里，从此孤鸾掩照。",
      "算可有、方壶圆峤。漫长想、琅玕芝草。只自检征衣，裁缝针线，旧事同回绕。匆匆几日欢笑。换得恁、洒涕丹枫，牵愁远道。立望四野，归鸿声杳。"
    ]
  },
  {
    "id": "adcfe4db60df0861b084c0b64a1b74d7",
    "title": "采绿吟·夜泛，因忆蜀江旧游",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "浅碧琉璃展，记荡桨、柳碛花溪。蝉吟密树，雨催轻舸，风透綀衣。晚穿莲叶去，篷窗底、谩赓采绿新词。阻清欢，空回首，前尘如梦迢递。",
      "归卧小园中，躬耕愿、霜畦烟圃堪计。鼓角咽严城，又玉貌冲围。怅如今、心渺沧波，千丝网、无人赠西施。凉宵迥、残月棹回，惊乌乱飞。"
    ]
  },
  {
    "id": "adcfe4db60df0861827913418cd6ba3f",
    "title": "生查子",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "黄杨厄闰年，故旧传闻语。怪道去年来，叶叶含辛苦。",
      "何时弃得侬，鱼上青松树。只恨结同心，不在西陵路。"
    ]
  },
  {
    "id": "adcfe4db60df086131d1aa51cc2ec769",
    "title": "鹧鸪天·病起即事",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "小病新瘥与睡宜。惊雷忽欲破窗飞。起来负手揗阑处，又见林阴闪夕晖。",
      "天道远，世情违。只应寥落掩柴扉。壮心剩未消除尽，闲看孙儿弄战棋。"
    ]
  },
  {
    "id": "adcfe4db60df08612ce5efcbc95176be",
    "title": "双燕儿",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "红葵临砌夭斜。晚风动，袅枝花。依依折断，含愁寄与，何处天涯。",
      "几番待写金奁句，笑丽情、都付谁家。相思未减，可应病例，减尽才华。"
    ]
  },
  {
    "id": "adcfe4db60df086106c7b53e913c7e7d",
    "title": "满江红·用耆卿体韵",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "体质奇容，被天遣、柔丝萦系。从头想、几般甘苦，动人情味。这彼此、相怜相惜意。问中心、蕴结何年始。万千遍、输转碾回肠，添愁悴。",
      "拚一醉，为佳计。依旧是，醒醒地。长宵数更筹，枕头沾泪。纵道得、本无些子事。也不应、便恁轻抛弃。算更无、别语寄秋娘，归来是。"
    ]
  },
  {
    "id": "adcfe4db60df0861dac1a750051dab51",
    "title": "梦仙乡",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "芙蓉仙子。娇颜靡理。风掣动、五铢衣袂。高处白云乡。无翼借鸾皇。",
      "凝睇非烟非雾。魂来梦去。都莫管、几番离聚。生死两情牵。惟种后生缘。"
    ]
  },
  {
    "id": "adcfe4db60df0861d0e692745ac6f247",
    "title": "踏莎行·七夕",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "露滴瑶阶，机停锦字。无言伫立空垂泪。如今不是阻银河，迢迢碧海无穷际。",
      "积思难销，深盟转悔。不如飞伴寒簧队。绿腰按拍舞霓裳，月宫尚有回旋地。"
    ]
  },
  {
    "id": "adcfe4db60df0861fb9fd46b7cd7ef72",
    "title": "四园竹为冼玉清题琅玕馆修史图",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "玲珑翠玉，面面绕庭柯。偶凭妙迹，闲勘胜流，盘礴摩挲。莲暗垂，交四壁、香薰锦裹，此中宜对修蛾。夜如何。",
      "灯前细点丹黄，蟠胸自有山河。正伴寒螀碎砌，如吊兴亡，按节悲歌。情未可。叹凤德、沾襟泪更多。"
    ]
  },
  {
    "id": "adcfe4db60df0861bec175c1d0f4ff13",
    "title": "双头莲",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "百尺高楼，两行低树，风卷翠帘，枝摇断影，点滴露痕，冷浸彩鸳双屐。夜游适。沧海波深，蓬山烟暧，莲菂暗枯，蚕丝自茧，只隔片时，不许旧欢重拾。漫追忆。",
      "秋气森札感，平阳孤客。踏月闲阶，采蘋荒岸，渐觉带宽腰窄。诗题斑管，恨谱瑶琴，怕伊未识。待相见，指菱花、教且看颜色。"
    ]
  },
  {
    "id": "adcfe4db60df0861a145a19cdc1fa3e1",
    "title": "踏莎行·和贞白",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "燕宿空巢，鱼沈尺素。山长水远人何处。高梧一叶堕秋风，荒苔满院滋新雨。",
      "伏枕凄迷，倚阑凝伫。愁城深锁无朝暮。早知离别恁难堪，当初只合相从去。"
    ]
  },
  {
    "id": "adcfe4db60df0861e2e9f05b9474b149",
    "title": "解蹀躞",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "市远嚣声都静，夜半停歌舞。未殊巴蜀，关山久行旅。因梦石栈天梯，小楼影事朦胧，语低心苦。闷无绪。",
      "谁道纤纤微步。江滨又奇遇。乍惊凉湿，单衣洒尘雨。此度青翼飞来，可容箫韵残时，载将同去。"
    ]
  },
  {
    "id": "adcfe4db60df0861c7167020205e68c8",
    "title": "南柯子",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "剪彩裁花胜，分筹斗玉钟。饮阑潜遇曲房中。四壁锦围纱护觉春融。",
      "旧地千回过，前欢一扫空。背人残月照疏栊。只见当时一架小屏风。"
    ]
  },
  {
    "id": "adcfe4db60df0861f2cabfb0ce65678f",
    "title": "醉红妆",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "花柔玉靓出中门。织茸衫，绣领巾。逐时妆样恰宜身。莲衬步，起微尘。",
      "华堂歌酒密围春。竟无计，驻征轮。鬓影衣香千种好，终不似，那人人。"
    ]
  },
  {
    "id": "adcfe4db60df0861c44fc34400e9f034",
    "title": "临江仙·贞白有感旧之作，依韵和之",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "寂寂莺辞故苑，凄凄蛩诉高秋。梧桐院静独登楼。徐书鸿北向，照影月西流。",
      "仿佛褰帷一笑，依然剪水明眸。单衾转侧想娇柔。莫辞今夜梦，添作异乡愁。"
    ]
  },
  {
    "id": "adcfe4db60df0861e36daca6f8f35243",
    "title": "望远行",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "画阑遍倚。行人远、怊怅新秋天气。小雨收虹，金风摇柳，一霎暮天如睡。回顾兰房，空抛绮枕忍忆。旧情香销烛圮。夜渐深、残叶敲窗耿无寐。",
      "愁睇。唯堕盈盈双泪。甚半载、不成归计。暗洗手、偷卜金钱，其奈祷辞虚费。待看东海栽桑，怕道久后，地老天荒难记。誓高歌狂饮，暂图欢醉。"
    ]
  },
  {
    "id": "adcfe4db60df0861ab5973cac010c5eb",
    "title": "点绛唇·夜归车上闻歌作",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "珠箔飘灯，独归仍是凄凉夜。舞酣歌奼。底处闲台榭。",
      "少日狂情，不惜冠钗挂。今都罢。玉篝残麝。心字全灰也。"
    ]
  },
  {
    "id": "adcfe4db60df08611e17c49d1685cfde",
    "title": "清平乐·严益堂以先德毅之先生所画梅花水仙扇面属题。毅之号天隐子，明嘉靖时人",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "括囊无咎。此意谁能剖。岩石湖波供枕漱。鱼鸟翛然为友。",
      "逋仙标格犹存。况是丹青绝伦。留得一花一叶，千秋长护灵根。"
    ]
  },
  {
    "id": "adcfe4db60df0861269eeb5d6fa7baae",
    "title": "佳人醉",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "宴语頩颜小霁。妆罢脂匀香细。乍曲弹流水。朱弦高韵，散荡空际。舞袖翩翻，又素雪、随风飘起。停阶砌。",
      "众中遥指。堪羡媚容，柔情天腻。{目頻}笑殊东里。眇含睇。如愁如寐。绣枕厌厌夕倚。"
    ]
  },
  {
    "id": "adcfe4db60df0861f498272ab8465c56",
    "title": "雨零铃",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "残灯明灭。况淋铃雨，倍感悽绝。鸳衾凤枕抛亸，无憀赖处，含情凝咽。独把徽容细省，问何事轻别。骤夜半、惊起徘徊，树树秋声散空阔。",
      "扁舟径往如超越。叹此生、那复重相匹，鸾鉴只余孤影，羞指看、几星华发。两地萦牵，难道前盟，总是虚设。料想被、无限风波，误了归时节。"
    ]
  },
  {
    "id": "adcfe4db60df08610a9ba7beae6361d0",
    "title": "酷相思",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "摘尽残荷愁不语。试滋味，怜心苦。悔前度、离筵难自主。潮信是，催人去。花信是，留人住。",
      "晓月迷蒙江上渡。滴泪看，分流处。到今日、沉吟嗟已误。相问也，书无据。相见也，归无路。"
    ]
  },
  {
    "id": "adcfe4db60df0861fefb1506f97cb8eb",
    "title": "促拍满路花和清真",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "瓶花借水妍，帘竹惊风破。熏炉沈麝屑，延微火。单衣觉冷，更著鸳衾裹。看看黄昏矬。酒病相兼，梦回还又思卧。",
      "频年游历，胜会清江左。如今赢得是，双眉锁。抛人去也，薄幸饶谁过。不须冤苦我。识面之时，是你先有心呵。"
    ]
  },
  {
    "id": "adcfe4db60df0861c478f3d620c56aca",
    "title": "洞仙歌",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "灯下任、自拈象管，消得旅中愁绪。记驻马门巷，坠鞭伴侣。惊逢汉渚盈盈女。甚便展、香衾同倚，不分朝暮。渐绿尽、一院阴阴芳树。辛苦。每只为、暂时分手，泪花湿枕，指约三五。",
      "归期已早，背人凝伫。相偎先未论心素。但细数郎踪，闻道寻常游聚。便自有闲心，百般娇妒。此情念否。顿隔海天，深处蛮荒住。怕佳景、也成孤负。"
    ]
  },
  {
    "id": "adcfe4db60df0861dbd9895e4e15902e",
    "title": "声声令",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "花明绣户，香满雕檐。嫩苔铺径绿毵毵。芳辰易逝动骊歌，酒频添。看黛眉、微锁两尖。",
      "孤馆经秋，龙凤管，不曾拈。夜来庭院雨廉纤。怀人远道恨深时，病相兼。又怎禁、寒意透帘。"
    ]
  },
  {
    "id": "adcfe4db60df08617173f1f0a2276347",
    "title": "凤凰阁用叶清臣体韵",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "记花幡裁就，春如绣幄。玉人云髻篸红萼。怎向寻桃问柳，郎心轻薄。故意把、芳盟误却。",
      "流光如驶，早又惊风动幕。可怜人更怨离索。秋到也、这些时，客睡难著。枕上听、梧桐乱落。"
    ]
  },
  {
    "id": "adcfe4db60df08619aad827d4043abb0",
    "title": "尾犯·和梦窗甲辰中秋之作",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "步绕烛房空，辽海雁稀，难问音息。秋气萧寥，有吟蛩谙得。邀桂影、冰奁乍启，泛梨花、瑶尊共拭。注年欢会，忍看片时，风起荡尘迹。",
      "曲阑依旧在，映月黯黮油碧。字刻丛篁，想盟言犹识。最堪笑、阿瞒情苦，世缘深、仙云梦窄。绣裳霞茜，舞罢细腰谁能惜。"
    ]
  },
  {
    "id": "adcfe4db60df086186b91202532a67d7",
    "title": "虞美人",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "绕阶苔径寻綦迹。短短银墙隔。木犀开到二分时。可惜闲房深锁绣帘垂。",
      "登筵果饼圆如月。共道团圞节。素娥偏惯别离愁。又是一年寒雨度中秋。"
    ]
  },
  {
    "id": "adcfe4db60df08614334969f65a6bf03",
    "title": "蝶恋花",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "忆昔天津桥畔路。为送行人，折尽黄金缕。迹似浮萍无泊处。廿年始得重欢聚。",
      "钿约钗盟心暗许。略略相亲，早被旁人妒。谣诼偶传鹦鹉语。回身障面羞微觑。"
    ]
  },
  {
    "id": "adcfe4db60df08611874c815af3e1724",
    "title": "木兰花慢·沈柏寒临大痴富春山图长卷，属题。柏寒六十后始学画",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "指凌虚秀起，乍惊认、富春山。有叠嶂萦回，疏林莽宕，流水弯环。荒滩。坐垂钓处，总一时、移置小窗闲。展卷不妨卧对，旧游如可追还。前贤。",
      "胜迹凋残。空怅想、劫灰寒。藉粉本钩摹，恍然再睹，千古云烟。参禅。悟真画理，笑昔邪、犹是近中年。惟许吴兴同调，更添翠竹千竿。"
    ]
  },
  {
    "id": "adcfe4db60df08616a7b03cdcfdff3d4",
    "title": "秋蕊香",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "酒熟香擎满盏。妆了粉痕匀面。晚风袅袅度庭院。菊蕊黄胜数剪。",
      "南楼尽日探归雁。鸣声乱。儗凭支羽寄书简。还恐郎情久断。"
    ]
  },
  {
    "id": "adcfe4db60df08617e8de16cea481b48",
    "title": "惜奴娇",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "篱角黄花，劝日向、西风醉。惊心又、重阳节底。自怯登高，制不住、登高泪。迢递。恨沧波、留人万里。",
      "三径将芜，怎忌了、归来计。人生悟、流行坎止。试托无弦，要领取、琴中意。愁悴。金井冷、闲啼络纬。"
    ]
  },
  {
    "id": "adcfe4db60df0861472b0afd957426c6",
    "title": "拾翠羽",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "秋色横空，霜气渐凋园木。正呼群、雁行相逐。频年去国，此情枨触。谁肯念、天外有人悽独。",
      "寸寸光阴，飞电逝波同速。恐他时、冶游难续。邯郸炊黍，不关荣辱。仙梦回、犹及桂花飘粟。"
    ]
  },
  {
    "id": "adcfe4db60df0861778add2c1d5031e7",
    "title": "河满子",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "彩笔闲题秀句，金徽暗数华年。可惜欢娱才几日，无端春思萦牵。杏靥销残红粉，柳条摆脱轻绵。",
      "极目云山北向，惊心道里盈千。那日临岐斟别酒，黯然相对无言。赢得一声河满，长教泪洒尊前。"
    ]
  },
  {
    "id": "adcfe4db60df08612dc57de83846a365",
    "title": "踏歌",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "堕叶共苍苔，软衬寻幽屧。年光迅、早过阳春节。甚秋虫、也替人呜咽。乍别。记凌寒、催送征车发。悲笳和、一曲骊歌阕。似萧萧、易水风凄冽。",
      "襟袖冷，怀刺灭。朝连暮、望眼都成缬。始知旧来情，总是虚言说。待他生、更诉冤结。"
    ]
  },
  {
    "id": "adcfe4db60df08614f0bbb0544d52585",
    "title": "金缕曲·亚子招饮凯歌归酒楼，越日北返。用稼轩送陈同甫韵赋赠",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "往事君能说。少年场、自呼青兕，比余诸葛。姻娅何须论琐琐，肝胆交倾冰雪。恨种种、今余华发。河北江东三千里，望故人、犹似天边月。惊岁序，秋萧瑟。",
      "重逢莫道心情别。看依然、踌躇揽辔，气吞六合。太息人间春闺梦，无定河边战骨。要手遏、横流中绝。明日归来期痛饮，凯歌声、和以参差铁。歌未竟，管先裂。"
    ]
  },
  {
    "id": "adcfe4db60df08611b9c0b62eb573398",
    "title": "齐天乐·落叶",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "洞庭波起寒生遍，天涯自惊秋早。绿断平芜，霜凋杂树，不碍高楼凝眺。千山径悄。想磴曲潜埋，斧斤难到。剩有乔柯，乱撑枝干上云表。",
      "深闺还动羁思，月光飞下处，偏见孤皎。鹊噪空槐，螀啼金井，都入琴弦悽调。兰釭焰小。听飒飒声乾，透奁风峭。为感飘零，半床慵未扫。"
    ]
  },
  {
    "id": "adcfe4db60df08617ed698ee2383b0da",
    "title": "一叶落",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "一叶落。西风恶。远人似叶更飘泊。",
      "露零屐齿寒，徘徊阑干角。阑干角。影动秋千索。"
    ]
  },
  {
    "id": "adcfe4db60df0861f29ff18e3ad1c66a",
    "title": "点绛唇",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "海客谈瀛，赤城霞气长笼罩。百花千草。风过浑如扫。",
      "冰蔗浆寒，误向云英讨。沉吟道。玉颜空老。何必仙山好。"
    ]
  },
  {
    "id": "adcfe4db60df08614e0112f00d279821",
    "title": "梦行云",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "画楼漾珠箔。良宵约。心自觉。风欺暗径，面旋杨花落。麝烟飘散铜荷冷，低头佯睡著。",
      "旧情已改，空床难守，朝云梦醒更恶。飞鸿成字，远书可能托。镜中颜色。看看瘦，始嗟真命薄。"
    ]
  },
  {
    "id": "adcfe4db60df08617f7ef06f57e8b3b7",
    "title": "镇西和友古词韵",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "丝丝梅雨滴，梅心酸透。情深处、话中微漏。年光久。恨奔车夜驿，击楫晨江，长斟别酒。后来未谐欢偶。",
      "剩今后。回文诗韵险，清才漫斗。尽消得沈郎腰瘦。几千首。看钟王妙格，周柳新声，无非道旧。教伊暗藏怀袖。"
    ]
  },
  {
    "id": "adcfe4db60df0861b00edd46676412bb",
    "title": "玉连环",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "行云易逐飘风散。玉觞催满。不须苦恨即分离，恨只恨、相逢晚。",
      "留赠错，金衣剪。报君团扇。亦知秋扇有捐时，慎莫剪、恩情断。"
    ]
  },
  {
    "id": "adcfe4db60df08615ee8f091149ea53b",
    "title": "金缕曲·叙甫游吴归，以词见寄，有吊大壮自沈语，次和一首",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "历尽巴渝路。最难忘、论兵煮酒，竹楼高处。归到东南翻索寞，来往都无旧雨。更枫落、吴江如舞。绝似灵均沈湘恨，叹从来、遇合皆天数。魂踯躅，江之浒。",
      "小山佚思谁能补。剩伤心、阖闾宫畔，草连荒楚。霸业销沈千年后，尚喜一丘名虎。休便道、山川非故。乱石崩涛惊人句，看苏公、词笔驱今古。我只合，女郎谱。"
    ]
  },
  {
    "id": "adcfe4db60df086145d76bb6b2be5dc2",
    "title": "梦玉人引",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "试登楼望远，林凋暮云积。顿惹离情，故人断无消息。服药求仙谩自夸，能驻好颜色。回辔扶桑，又荒凉斜日。",
      "万言千语诉衷肠，点点泪沾臆。剩粉零脂，袖间尚留余泽。人在天涯，应知长相忆。料伊行纵思归，不会此时归得。"
    ]
  },
  {
    "id": "adcfe4db60df08619a21a1f688c1843c",
    "title": "江城梅花引",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "朦胧残月隐云梢。度寒宵。忆春宵。春色招人，联步百花桥。可惜欢娱随漏促。乍风起，卷胥江，催怒潮。",
      "怒潮怒潮送征桡。鬓暗凋。魂暗消。去也去也，去则是、烟水迢遥。海底千寻，何处觅鲛绡。泣尽真珠封不得，人睡也，梦相寻，第几遭。"
    ]
  },
  {
    "id": "adcfe4db60df0861753a815c51560dc0",
    "title": "檐前铁·古今词话载此调而佚作者姓名，余谓其能以质直之语，写沈咽之情，感而和之",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "冷风吹叶下空阶，萧萧未歇。动窗棂、泣网落𧑤丝，浑似乱愁萦结。黄昏近，寒螀语，恨只助人悽咽。",
      "无聊甚，数归期，又拾金钱重跌。缄情处，蜀红笺纸都成血。荏苒秋冬，越越闷人时，谁为说。"
    ]
  },
  {
    "id": "adcfe4db60df0861265bb29b7b22c7b9",
    "title": "无闷初冬大雪，寄讯粤中友人",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "寒积庭阴，风战碎叶，楼角黄昏独倚。怅望绝、琼华醉魂愁死。忽见柳花飘洒，误记得、吟边回春意。灞桥鞭缓，孙山棹冷，酿成清思。",
      "天际。故人使对，旧苑苍茫，几番凝睇。料须讶、疏林未堪装缀。偶化寻芳晓蝶，莫身到、瑶台忘尘世。倩梦里、飞过罗浮，又值翠禽酣睡。"
    ]
  },
  {
    "id": "adcfe4db60df08611aa242f53cbd2624",
    "title": "玉烛新园中腊梅将花，红梅亦初蓓蕾依。用清真韵",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "墙根新雪后。乍偃蹇寒梢，琲珠匀就。故烧绛蜡，循阶看、讶许春光先漏。",
      "佳人插髻，每顿著、犀梳相候。冲冻去、亲拣高枝，霏香乱沾衣袖。",
      "含章睡近雕檐，问点额妆成，更相思否。翠蛾暗斗。",
      "轻盈处、未比玉奴纤瘦。江梅早秀。只赚得、行人回首。",
      "愁听取、横管悲凉，黄昏自奏。"
    ]
  },
  {
    "id": "adcfe4db60df0861f32f182e36d91955",
    "title": "浣溪沙",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "去岁称觞近玉颜。今年飞梦阻千山。蕊珠宫阙有无间。",
      "不信便成生死别，只怜长觉笑啼难。一镫挑尽夜漫漫。"
    ]
  },
  {
    "id": "adcfe4db60df086182e33f3ac5f16f00",
    "title": "望梅花",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "故园花事待平章。甚独客、漂流江上。小海闻歌空断肠。",
      "梅绽压低墙。昨夜风吹一阵香。帘外月如霜。"
    ]
  },
  {
    "id": "adcfe4db60df0861ef70b123479bf82c",
    "title": "赞浦子",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "缓带垂鸳结，低床荐鸭㲨。粉褪腮痕淡，脂香口气融。",
      "正拟闲情有赋，岂知梦雨无踪。夏雪冬雷震，期欢得再逢。"
    ]
  },
  {
    "id": "adcfe4db60df08618469c2af42253fba",
    "title": "恋香衾",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "暮色苍茫凄风紧，久伫立、远睇关山。记共当初，把著人瞒。手摘鲜葩做盟誓，似这个、枝蒂相连。一霎落花风起，两处飞翻。",
      "到此真成没筹布，袖摺里、泪点成斑。镇日连宵，一味摧残。便则今生不重会，难到也、简札都捐。想伊忆著前事，怎地心安。"
    ]
  },
  {
    "id": "adcfe4db60df08613b52a4285d78f005",
    "title": "早梅芳·近和清真韵",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "粉涡圆，云鬟绕。镜匣揩明沼。簪花匀稳，孤影徘徊试微笑。稍嫌钏重，更约绒衫小。叹妍姿惠质，妆罢共称妙。",
      "岁将阑，宴易了。挥手休重道。尘飞官路，堠转荒城破寒晓。怨怀添蕴积，泪眼羞凭眺。悔当时、聚散何草草。"
    ]
  },
  {
    "id": "adcfe4db60df0861c61adb26be6b68d7",
    "title": "蝶恋花·衰柳，和清真韵",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "百草千花零落后。无复清阴，摇曳穿虚牖。折得枯条频酹酒。歌时曾近纤纤手。",
      "插向胆瓶寒不透。忽讶生稊，渐比眉痕秀。心到江南人北首。玉关风物应非旧。"
    ]
  },
  {
    "id": "adcfe4db60df08614601adc7508240e1",
    "title": "十二时",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "晚来时破棂风恶，城上严更方始。独背地、思量前事。",
      "那日匆匆分袂。记曲阑干，临窗几砚，誓不曾重倚。",
      "灯焰灭、划尽炉灰，被冷枕单，欲睡偏还惊起。",
      "天渐明、瞢腾一晌，愈怯十分寒意。卯酒甫醒，斜晖已散，镇日厌厌地。",
      "蓦见伊、影在搴帷，又似梦里。",
      "便细书、红笺叠句，诉与羁人愁思。待得归来，重谐鸳侣，又早经年岁。",
      "十二时不断，心肠恁般牵系。"
    ]
  },
  {
    "id": "adcfe4db60df0861b7ada20ddea9ee9d",
    "title": "破阵子·人民志愿军赴援朝鲜，大捷，为之作歌",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "假道敢欺虞国，求援耻哭秦庭。谁道春秋无义战，试看中邦多俊英。高呼齐请缨。",
      "守似闲闺静女，攻如搏兔奇鹰。旌旆忽从天外至，鼓角还闻地下鸣。须臾收百城。"
    ]
  },
  {
    "id": "adcfe4db60df08619e64e5ad59c8f46d",
    "title": "一落索·和清真",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "眉眼天然含秀。看花微皱。花开今日为谁妍，管更比、腰肢瘦。",
      "情极转怜难久。啼痕先有。欲从门外觅游踪，但只见、萧萧柳。"
    ]
  },
  {
    "id": "adcfe4db60df086167a5ca99671b3377",
    "title": "玉楼人",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "一樽重泛宜春酒。争奈向、情怀异旧。长宵拼著无眠，不堪听、檐际雨溜。",
      "痴心屡把爻占叩。最堪厌、卜者唧𠺕。道伊来则须来，恰难期、是甚时候。"
    ]
  },
  {
    "id": "adcfe4db60df08614c65f70042e2cf94",
    "title": "眼儿媚·和梅溪二词",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "别时梅萼正含春。骑马踏香尘。年光换了，重来南浦，愁望西津。",
      "纵饶别有红窗伴，熨贴可无人。传言信否，裙腰宽褪，眉黛长颦。"
    ]
  },
  {
    "id": "adcfe4db60df08614c65f700d09a3f8f",
    "title": "眼儿媚·和梅溪二词",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "随身双佩刻鸳鸯。分贮镂金箱。三生愿结，敲残清磬，爇尽沉香。",
      "不成天意终相扼，欲断已无肠。年年最苦，春心寥落，春物繁昌。"
    ]
  },
  {
    "id": "adcfe4db60df0861c81f6d8cd54013c7",
    "title": "纱窗恨",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "团圞桂影依前好，一轮移。可怜来向房栊照，是空帏。",
      "别离久更思君切，仗角声、吹落清晖。免使旁人见，瘦容仪。"
    ]
  },
  {
    "id": "adcfe4db60df086180d182516d34ef9a",
    "title": "蓦山溪·和清真",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "重帘密护，霭霭霏香阵。素面净铅华，自天然、融朱腻粉。朝来睡起，约略淡妆，梳蟠髻了，整钗匀，珠衱腰身稳。",
      "高唐云散，此意谁相问。腊破渐春回，探从头、几番花信。群芳遍数，来并玉人，看兰气味，菊精神，兼胜江梅韵。"
    ]
  },
  {
    "id": "adcfe4db60df08616a10f5082e446784",
    "title": "风入松",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "无憀重入少年场。犹解作清狂。沾唇莫厌伤多酒，好花开、偏近离觞。惜别风催燕剪，留人语啭莺簧。",
      "此生有愿可能偿。密意更须商。相携筑屋西湖畔，待题名、深柳书堂。阶下不除青草，门前只种垂杨。"
    ]
  },
  {
    "id": "adcfe4db60df0861bf016c90cc6b3193",
    "title": "百媚娘",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "珠幕绮筵围绕。个里有人同笑。发秀被肩蛾淡画，曼睩腻颜尤好。忆满院、红芳争比貌。连夜都开了。",
      "叠砌紫苔钱小。不放履鸳重到。一晌几曾亲梦见，传信也无青鸟。乐事尽随枝叶槁。花径空如扫。"
    ]
  },
  {
    "id": "adcfe4db60df0861c2ebbe3b5dd6a365",
    "title": "鹧鸪天",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "展卷凄凉思不任。恩慈腹育古犹今。忍看寡妇孤儿泪，写出丸熊划荻心。",
      "风树句，蓼莪吟。寒窗灯火课功深。一灯便是长明焰，窗外漫漫更积阴。"
    ]
  },
  {
    "id": "adcfe4db60df086174f9b2c1d5ecece7",
    "title": "献衷心",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "记酒边花下，春意方浓。花比艳，酒添红。恨美人情薄，难挽游踪。从此去，千里道，一江风。",
      "朝雾冷，暮云重。海山深处锁瑶宫。问别来欢事，还与谁同。音驿断，魂梦阻，两忡忡。"
    ]
  },
  {
    "id": "adcfe4db60df086186a0bd350940affe",
    "title": "临江仙引",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "倦客。异邑。临旷野，立斜阳。严冬景物凄凉。过断坟翁仲，下荒垄牛羊。支筇眺远，渐晚起寻，归路入苍茫。",
      "因想征人何处宿，空抛绣户兰房。对故山云暗，念辽海波长。睽离已向岁尽，更堪此际情伤。"
    ]
  },
  {
    "id": "adcfe4db60df0861e0a265f2777dd5dd",
    "title": "眼儿媚·风雪闭门，杂读前人小说记载，忽有所感，因和徽宗北狩词韵",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "琼枝玉树竞豪华。国破更无家。明妃幽恨，环儿私语，都入琵琶。",
      "峥嵘残岁相催逼，飞雪似龙沙。朝来惊看，穿帘疏点，偏学杨花。"
    ]
  },
  {
    "id": "adcfe4db60df08614d80cc3ac70e4d43",
    "title": "石湖仙·雪后数日，榆生以盻雪词索和，稍更其意，仍次韵",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "镫摇微炷。听风里寒声，檐际时度。谁念客中情，盼裁缝、征衣早絮。疏霙飘散，渐讶换、隔邻荒圃。凝伫。看万花、取次争吐。",
      "丰占预谋塈廪，未须夸、琼瑶缀树。纩挟三军，抵得横吹歌谱。一纸传钞，一篇先睹。好赓枚赋。同起舞。光辉照见眉宇。"
    ]
  },
  {
    "id": "adcfe4db60df08612e8868adc21b9871",
    "title": "庆同天申江歌舞之盛，不减往日，感作",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "舞拥，娇媚，揭天歌吹，同乐生平。阵云如压，天外远簇旂旌。望边城。高台影落沧江畔。",
      "流波转。直使征夫见。因悲异地，光景入新年。几人旋。"
    ]
  },
  {
    "id": "adcfe4db60df0861be3aff43ed2c902a",
    "title": "梦还京",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "画图徽容展看，灯下暗凝思。口约难凭，臂盟尚在，人隔蓬山，望断千重云水。",
      "杳无际。欢去匆匆，最忆旧日送行事。驿柳黄、才可簪髻。",
      "共赠誓。柳眼枯后归至。怎经岁。偻指结尽千条恨，有梦重攀，醒来更分两地。"
    ]
  },
  {
    "id": "adcfe4db60df0861f32f182e09752967",
    "title": "浣溪沙",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "蛱蝶穿花漫作双。不应花后便相忘。一春光景费思量。",
      "锦褥横陈阳醉酒，罗襦偷解暗闻香。此情难道是寻常。"
    ]
  },
  {
    "id": "adcfe4db60df08613bb8c19630b53a63",
    "title": "减字木兰花·题陈师曾墨竹卷",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "宣南旧事。结社相亲吾与子。曾到槐堂。老树参天竹映廊。",
      "湖州逝去。遗墨千年留矩度。展卷先惊。飒飒风从纸上生。"
    ]
  },
  {
    "id": "adcfe4db60df0861cdc02c22fe2b8bb0",
    "title": "蝶恋花·立春日寒甚，用清真韵",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "闷擘鸾笺书虿尾。心字烧残，故故香侵袂。窗外沈阴风又起。檐声聒碎离人耳。",
      "谁道南中风土美。流荡冰澌，未化铜壶水。一自佳人垂别泪。人间那复知春意。"
    ]
  },
  {
    "id": "adcfe4db60df0861c2ebbe3b371ca678",
    "title": "鹧鸪天",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "醉魄离魂不可招。未甘寥落度春宵。杯盘强共风怀竞，颜鬓还从日历销。",
      "花破蕊，柳含梢。章台处处见新巢。独怜黄雀何心意，敛翅低飞入野蒿。"
    ]
  },
  {
    "id": "adcfe4db60df0861fc360cbc6b6008f9",
    "title": "丑奴儿冷香阁用清真韵",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "一丘占尽溪山美，雾阁风轩。鹤讶高寒。合与林逋结净缘。",
      "香浮酒盏深深处，酒映衰颜。雅称朱栏。几点疏花带雪看。"
    ]
  },
  {
    "id": "adcfe4db60df08612b3dff5231d2eaa0",
    "title": "东风第一枝·梅开忆杨园旧游",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "小阁寒侵，回廊础润，东风不断吹雨。故园芳息初萌，陇驿去程漫数。篱根昨夜，看照水、一枝先吐。渐觉有、春气熏人，荡漾半帘香雾。",
      "应梦到、旧家林渚。还顿忆、旧时伴侣。径藏曲似蛇，蟠树密、暗惊凤翥。吟怀再整，忍负了、寻幽佳处。想那人、徙倚梅边，绿萼更羞丰度。"
    ]
  },
  {
    "id": "adcfe4db60df0861454e813902534311",
    "title": "绕佛阁·和清真",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "暮寒未敛。烟雾似幕，深闭书馆。良夜偏短。瘦檠尚闪，余光照帷幔。泪尊自满。闲念旧京，人共天远。江路纡婉。",
      "片帆指向，南东卸遥岸。绣阁送行日，为补征衣拈彩线。情话背人，佯羞低粉面。奈唱罢骊驹，壶漏催箭。此生难见。恨瘴海波翻，魂梦零乱。理相思、寸笺愁展。"
    ]
  },
  {
    "id": "adcfe4db60df0861894b89eb4ed9be1b",
    "title": "塞垣春和清真",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "乱碧铺新野。渐暖润、轻貂卸。风帘欲启，麝煤先烬，心绪难画。为忆人、变尽头丝也。更血泪、频挥洒。",
      "系兰情、红笺在，叠成方胜谁写。长记绮窗前，清才斗、词韵骚雅。送别已经秋，但悬望朝夜。怕题将锦字，封寄厌厌，坐石栏桐阴下。竹叶正堪饮，闷来还独把。"
    ]
  },
  {
    "id": "adcfe4db60df086186b912027d8a451c",
    "title": "虞美人",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "碧罗芳草交如织。因想罗衣色。双鱼有日到天涯。为报寻春燕子已先归。",
      "春花开落无人赏。忍听前溪唱。欲凭樽酒遣离忧。恰似抽刀断水水还流。"
    ]
  },
  {
    "id": "adcfe4db60df08618553408ca6590da6",
    "title": "凤来朝和清真佳人韵",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "净洗芙蓉面。晓奁开、黛朱试遍。任苔黏屐齿飞花乱。后院里、数回见。",
      "一旦巫峰云敛。海波深、路随梦断。便肯为伊都拚。怕不及、旧情暖。"
    ]
  },
  {
    "id": "adcfe4db60df086161c9d51f39e7d2ec",
    "title": "看花回雨中集紫兰小筑观梅，盆景尤佳绝。归用清真韵作",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "数株垂柳如染，映水鲜洁。细雨乍飞又止，误荇带横空，枝干交结。亭虚步窈，藤杖棕鞋穿径滑。凝玩处、玉蝶轻盈，翠虬浮动两清绝。",
      "无计引、匆匆岁月。又了却、半春佳节。唯有幽思怨意，甚灭尽还生，酷似僧发。迢遥去驿，分付逢花休便折。见花枝，泪如雨，自觉心情别。"
    ]
  },
  {
    "id": "adcfe4db60df0861fc62ba820acb082a",
    "title": "品令题扇，用清真韵",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "四围虚静。竹窗下、风筛蟾影。肠断日日春归近。乱红雨坠，帘外飞香阵。",
      "纨扇一枝聊写恨。代江南书问。背镫重检鸳鸯印。",
      "夜深人定。前事思量尽。"
    ]
  },
  {
    "id": "adcfe4db60df08614b2607a217ad0d72",
    "title": "水龙吟·咏柳，和清真梨花韵",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "禁烟时节犹寒，渭城可似章台地。攀条送别，停觞歌恨，游骢引避。汉苑全荒，隋堤非旧，深宫门闭。想繁华易歇，风飘露洒，青青眼，都含泪。",
      "转忆边头塞底。绿成阴、几行笳吹。莺啼不到，花飞欲尽，乡愁暗起。舞困腰肢，斗将眉妩，那时情意。叹风流张绪，如今老去，更谁堪比。"
    ]
  },
  {
    "id": "adcfe4db60df086149106136982d3874",
    "title": "迎春乐和清真",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "霞明绮户云生屋。说情事、耳先熟。恨人间、岁月波流速。除燕燕、雕梁宿。",
      "堆几新词同笋束。又愁见、垂杨初绿。万一许重逢，须信道、身如玉。"
    ]
  },
  {
    "id": "adcfe4db60df08612f1df80128a0b44f",
    "title": "满江红·杨花，用清真韵",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "接叶阴成，乱飞絮、荒园自足。浑不似、万红千紫，被春拘束。曾记长安三月见，白蘋风起香沾肉。怎似花、还道似非花，空鬈局。",
      "身世事，萍堪卜。遗迹在，清池曲。忽随风飘荡，又过邻屋。黏蕊浮轻疑蝶粉，缀枝颤袅惊鸦宿。笑女伴、指点当流萤，和衣扑。"
    ]
  },
  {
    "id": "adcfe4db60df08612eabdb0f5f991c69",
    "title": "忆秦娥",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "去去。此别何年聚。苍茫。极目烟涛万里长。",
      "时行时坐频思忆。直到纱窗黑。愁深。误剪灯花断了心。"
    ]
  },
  {
    "id": "adcfe4db60df08612d8cb83d041dcecf",
    "title": "忆少年",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "欢情几日。离情经岁。春情无著。啼鹃纵相劝，负花前期约。",
      "雨后秋千闲罥索。恨清明、客中过却。杨丝更牵系，奈夭桃轻薄。"
    ]
  },
  {
    "id": "adcfe4db60df0861623861ece0f7ad11",
    "title": "金缕曲·简叙南，即用其重到苏州韵",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "有笔追韩柳。问当年、高文典册，竟成谁手。覆辙相寻今古事，一例雨僝风僽。四十载、勤劳奔走。世界终沦成坏劫，似烟云、过眼休回首。春正好，且相就。",
      "与君患难过从久。算平生、丹青词翰，箧藏都有。胜侣星流须臾尽，寥落几人知友。祗喜得、壮怀依旧。笑睨沧溟同杯水，蹴昆仑、才比沙间阜。浇磊块，可无酒。"
    ]
  },
  {
    "id": "adcfe4db60df08615faec881b5a72a47",
    "title": "占春芳垂丝海棠一株艳绝",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "花剪彩，丝垂缕，一树映窗纱。莫道无香堪恨，最怜秀色秾华。",
      "带雨极夭斜。似胭脂、匀泽腮霞。美人初出华清浴，犹是输他。"
    ]
  },
  {
    "id": "adcfe4db60df08612e3ce468398d664f",
    "title": "金盏子令",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "清辰霁雨，骤看春涨，已平池。亭轩四瞩，有繁樱照眼，桃李纷披。",
      "黄蜂紫燕，来去如织，共赏花时。到晚来、湘帘半卷，挂绿杨枝。"
    ]
  },
  {
    "id": "adcfe4db60df0861714036744c4b64d6",
    "title": "玉山枕",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "霁景明媚。画栏槛、慵孤倚。燕栖旧宇，蜂喧午枕，随分游观，万感交起。去年相并小楼中，正烂漫、倚红偎翠。窥晓妆、罗幕风轻，镜奁开、写春衫眉意。",
      "脸霞微晕羞桃李。恨芳节、凋蘦易。渭城饯别河桥，眺远海思云，愁浩渺千里。乱花飞絮极飘扬，料都做、两边清泪。拣垂杨、手结烟条，万千丝、祗情丝难理。"
    ]
  },
  {
    "id": "adcfe4db60df0861e5a8cf159e58081e",
    "title": "南歌子·鹓雏有词见问，次韵答",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "世事纷如弈，愁心乱似云。此生谁道不逢辰。略比前贤出处感辛勤。",
      "潭水还成咏，江流直到门。悬知荀令罢香熏。也共刘郎垂老赏奇文。"
    ]
  },
  {
    "id": "adcfe4db60df0861cf3d878f7d4fbc70",
    "title": "点绛唇·还家作，用清真韵",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "祓禊人归，小园已变青芜地。片红欲寄。谁识闲坊里。",
      "唯有流莺，宛转知人意。临分际。为沾衫袂。啼湿风前泪。"
    ]
  },
  {
    "id": "adcfe4db60df08618d0dee46f2c12897",
    "title": "浣溪沙·海棠半谢，日日绕花成咏",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "水竹三弓得地偏。一株艳发小楼前。残妆半卸尚嫣然。",
      "连夜更持红烛赏，任教唤作海棠颠。放翁元是地行仙。"
    ]
  },
  {
    "id": "adcfe4db60df0861e51978a407852880",
    "title": "过涧歇",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "离绪。算去年、此际挥手遄征，未抵今年离绪。暗风雨。镇日飘花亸柳，断送春归去。任念远、寂寞无人闭朱户。",
      "堪羡营巢燕宿。呢喃更无语。问伊何事，抛人恁冤苦。山枕云屏，靥粉唇脂，有分重见与。把往事，从头数。"
    ]
  },
  {
    "id": "adcfe4db60df0861a89162c09df3e571",
    "title": "丁香结和清真",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "金井生寒，藓阶铺雪，枝动乱花飘陨。恨景光流迅。",
      "焙麝屑、渐觉难销衣润。旧情劳暗想，兰膏灺、倦睫更忍。",
      "推衾频起，永夜坐等，铜壶滴尽。",
      "风引。似望里仙山，误却红围翠阵。语掐新篁，诗题片叶，但留微晕。",
      "闻道歌罢绣席，蜡泪堆盈寸。怜羁人谁伴。只为相思瘦损。"
    ]
  },
  {
    "id": "adcfe4db60df08618f18602e63d05fa1",
    "title": "锦帐春",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "浅画双蛾，屡亲杯酒。记深阁、相逢时候。锦屏空，罗袜远，甚惊鸿赋就。转添僝僽。",
      "隔岁重来，好春难久。但门径、依稀如旧。惹鞭丝、萦客袖。是那人去后。一番新柳。"
    ]
  },
  {
    "id": "adcfe4db60df08613dcf618c09da7865",
    "title": "宜男草",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "晓日天风乱鸡唱。倚层霄、危楼千丈。念远人、极睇沧溟，心恐从此，扁舟长往。",
      "西家贫女嫁邻巷。小阑边、晚春同赏。私告欢、刚去将离，应喜阶下，宜男草长。"
    ]
  },
  {
    "id": "adcfe4db60df086125eb6af7306d0ec3",
    "title": "清平乐",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "飘扬柳絮。那识春归处。欲共酴醾商去住。教剪风幡护取。",
      "回思萼绿兰香。也曾占断年芳。天与蝶蜂情性，一生长为花忙。"
    ]
  },
  {
    "id": "adcfe4db60df086150f81fa859c718a4",
    "title": "倒垂柳",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "晓烟兼暮雾，误芳游、闲次第。但重门深锁，谙尽客中味。平阳闻笛夜，蜀道铃声里。凄凉千载苦，犹应难共今比。",
      "轻将连理，万水千山分两地。不觉岁时迁，怨愤倩谁寄。秋娘一曲，长想君能记。花开须折，对酒休辞醉。"
    ]
  },
  {
    "id": "adcfe4db60df08617f824d7b993550b0",
    "title": "扫花游和清真",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "柳阴四接，乍断港通潮，晚连淮楚。又牵恨缕。记华堂宴席，瘦腰怯舞。事与春空，袖底蛮烟瘴雨。挂帆去。梦一发黯青，天向低处。",
      "盟誓心久许。柰绿暗苕溪，草迷宫路。脆圆荐俎。并江梅秀格，总归纨素。未必佳人，会得相思意苦。夜停伫。拥单衾、细听腰鼓。"
    ]
  },
  {
    "id": "adcfe4db60df0861796b8d5d820b833d",
    "title": "海棠春·令立下荐樱桃，感寄。是日寒甚",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "骤疑西蜀筠笼至。感身受、飘蓬况味。细雨湿帘旌，归燕知寒意。",
      "玉人拈著和愁倚。想红豆、匀圆正似。碎却赤瑛盘，泻作燕支泪。"
    ]
  },
  {
    "id": "adcfe4db60df08614390c8009beec867",
    "title": "好时光",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "小院红芳开遍。闲绕砌，履苔茵。花艳不如妆淡素，休夸百态新。",
      "惜取春日暮，泥饮罢，酒微醺。手里双鸾鉴，侧面粉重匀。"
    ]
  },
  {
    "id": "adcfe4db60df08619cf491a118c207db",
    "title": "忆王孙",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "凉润单衣苔湿屦。空费尽、沉香烟缕。枉言时节是清和，但日日、风兼雨。",
      "潮啮沙痕过浅渚。看便有、游禽如许。锦鸳千万莫成双，怕愁杀、溪边女。"
    ]
  },
  {
    "id": "adcfe4db60df08612974c30d0e07cd48",
    "title": "感皇恩·用清真韵",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "露畹晚风清，花间私语。别后如花向何处。堆盘樱笋，好景嘉辰轻付。试将莲子剥，心中苦。",
      "凭高望极，迢遥云路。千丈晴丝乱幽素。舞衫歌舫，酒熟秦淮邀渡。得钱须痛饮，休论数。"
    ]
  },
  {
    "id": "adcfe4db60df08610829d19e15ad7e67",
    "title": "蕃女怨",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "落花千片红似织。血染沙碛。拨惊弦，伤促柱。",
      "美人离绪。汉江飞雨湿旌旂。燕南移。"
    ]
  },
  {
    "id": "adcfe4db60df08610829d19e1297c6b7",
    "title": "蕃女怨",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "柳垂烟缕如旧样。婀娜相向。燕衔书，鲸跋浪。",
      "征夫无恙。碧云含恨傍高台。不归来。"
    ]
  },
  {
    "id": "adcfe4db60df0861b328835e84d2effb",
    "title": "归朝欢",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "万绪千端那可说。黯黯销魂唯是别。琵琶马上作边声，明妃远嫁尤凄绝。古今同怨结。擘钗分钿盟空设。指虚无、海山深处，涌见金银阙。",
      "艳质轻盈肤似雪。下望尘寰泪凝血。欲将碧海比深情，量乾海水情难竭。梦回添哽咽。梦中犹许魂飞越。渐看看、曙光分瓦，帘外挂残月。"
    ]
  },
  {
    "id": "adcfe4db60df0861b5c369a7137f9636",
    "title": "喜迁莺·集柳词",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "空怜爱。细追思。何处是前期。美人纤手摘芳枝。比并不如伊。",
      "望江关，临轩砌。渐晓雕阑独倚。密凭归雁寄芳音。两处一般心。"
    ]
  },
  {
    "id": "adcfe4db60df0861b8651ac1024ca52c",
    "title": "倦寻芳",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "乍晴又雨，孤馆羁心，长似中酒。绿暗轩窗，还记去年时候。翠沼澄鲜波自满，紫藤夭矫枝相纠。恨因循，放韶华过却，泪痕沾袖。",
      "梦不到、巫山十二，神女行云，休更回首。带眼都宽，甘愿为伊消瘦。玉札空随香篆灭，宝钗犹划炉灰旧。傍妆台，问何时、共舒眉皱。"
    ]
  },
  {
    "id": "adcfe4db60df0861df80f8a4c0e279d8",
    "title": "酒泉子",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "书杳信沈。转眼已过三月。井边苔，枝上叶。绿愔愔。",
      "玉骢嘶向天涯去。寂寞空自度。掩兰房，消蕙炷。恨难禁。"
    ]
  },
  {
    "id": "adcfe4db60df0861df80f8a4e0c9eafe",
    "title": "酒泉子",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "舍北舍南。忙杀几家桑女。采柔条，盛满筥。恰初蚕。",
      "茧蛾莫便缲成雪。愿伊身化蝶。玉关遥，辽海阔。可能探。"
    ]
  },
  {
    "id": "adcfe4db60df0861c03c94ea2c2fa682",
    "title": "沙塞子",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "病起浑忘梳掠，推枕坐，倚阑愁。极望乱烟斜日，送孤舟。",
      "殊域飘零滋味，椰子酿，荔支楼。多谢桃根传语，早归休。"
    ]
  },
  {
    "id": "adcfe4db60df08612a0ab3532a70dead",
    "title": "珠帘卷",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "抛弦语，掩衾鸾。云鬟堕枕微偏。风起帘钩相触，无端惊昼眠。",
      "春暮已伤摇落，台高不睹婵娟。烟水画成屏幛，愁似水，梦如烟。"
    ]
  },
  {
    "id": "adcfe4db60df0861aa3ccd4b4565388a",
    "title": "殢人娇",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "暗地牵情，未料逢欢此度。怎能禁、一番离聚。东风无赖，尽漂花吹絮。肠断是、千程万程只去。",
      "曲苑重来，小楼深处。依稀见、殢人娇妩。连环难解，问两心同否。迟后约、何时更教低诉。"
    ]
  },
  {
    "id": "adcfe4db60df0861702ef3c43706d96c",
    "title": "连理枝",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "忆过寻芳地。朱阁重门闭。淡拂修蛾，轻匀笑靥，妆成斜倚。爱小帘、银蒜镇双垂。织湘波细细。",
      "忍道欢娱易。暝色连云际。水驿山程，迢遥去国，永分连理。到此时、空对石榴花，想罗巾暗记。"
    ]
  },
  {
    "id": "adcfe4db60df086107378916ca2e5d89",
    "title": "浣溪纱慢和清真",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "藓石护径竹，瓜李堆盘果。翠阴翳日，榴绽交枝火。时序暗易，不肯留余朵。凉后窥窗琐。慵困眼惺忪，宝钗斜、鸾欹凤亸。",
      "且休那。这会少离多。恨天边皓魄，人世梦缘，好事皆成破。远道寄书，谁许是真个。及早归来呵。还怕约归期，一年年、流光误我。"
    ]
  },
  {
    "id": "adcfe4db60df08614547322d6335046c",
    "title": "鹧鸪天·静霞自杭州来见，别后复寄词，次其韵",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "教诵新词合眼听。何人能会浅深情。梦游故国欢难继，心逐征鼙岁屡更。",
      "支病骨，卧江城。宵中渐见有繁星。休嫌畏景初相逼，北望长河正踏冰。"
    ]
  },
  {
    "id": "adcfe4db60df0861994f7b0147f8cc59",
    "title": "极相思·梅节气候转凉，即事怀人。偶用梦窗韵",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "壁纱题梦无痕。钗股怨轻分。余香犹在，绸缪细裹，发鬌嫣云。",
      "凉透单衾惊夜起，望天涯、谁赋招魂。绮窗开了，遥星暗堕，月色微昏。"
    ]
  },
  {
    "id": "adcfe4db60df08610e6d45699fd91373",
    "title": "宴琼林",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "休沐遇良辰，爱第一名园，堪避炎夏。步修径、绿竹影随人，凤尾枝枝潇洒。枇杷正熟，飞鸟共、金丸叠下。更虚亭、是处清香透，有风荷相亚。",
      "何意重游向此，顿凄然、情绪难话。暗想旧日携佳伴，尽留连忘夜。盟言在、芳踪杳杳，验遗迹、泪痕沾惹。怨词欲尽书笺素，还遭故人骂。"
    ]
  },
  {
    "id": "adcfe4db60df086106815f3421b36f8c",
    "title": "长相思·和清真三首",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "引莲觞。采露房。艇子横溪波影长。中含残照光。",
      "泪湔裳。无故香。明日征车侵晓霜。徘徊溪水旁。"
    ]
  },
  {
    "id": "adcfe4db60df086106815f343ae76240",
    "title": "长相思·和清真三首",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "花群飞。春又归。魂梦长愁被隔离。高堂帘四垂。",
      "枕上啼。君不知。桐叶新踌鸦护儿。是君初去时。"
    ]
  },
  {
    "id": "adcfe4db60df086106815f34b2e04ab2",
    "title": "长相思·和清真三首",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "晓光浮。烟雾收。急桨斜飞送客舟。有人还倚楼。",
      "洗昏眸。追远游。汀草汀花乱似愁。眼前都变秋。"
    ]
  },
  {
    "id": "adcfe4db60df0861e3fe0eea16ec3afc",
    "title": "梅子黄时雨",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "墙绕冬青，记联袂旧游，来问邻里。讶照水离披，隐枝酸子。低舫闲眠消酒困，骤听急雨跳珠碎。帘钩起。夕照影流，摇漾青紫。休拟。",
      "渔郎生计。叹仙源路杳，无处堪避。似去国兰成，将愁料理。蕉萃行吟日暮，赋江南后才难继。空回指。碧淡晚云千里。"
    ]
  },
  {
    "id": "adcfe4db60df0861d7a3c4756677648d",
    "title": "厌金杯",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "骢马晨嘶，珠帘暮卷。倚高台、泪眼凝盼。密云衔雨卷地，恶风吹、杨柳岸。屈指行程一半。",
      "激箭光阴，锦函书简。想唯惹、梦痕零乱。出关几处鼓角，动边愁、君不见。萧索尘飞日暗。"
    ]
  },
  {
    "id": "adcfe4db60df086199d7efb938eea573",
    "title": "于中好",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "芳堤一行垂杨路。漫重系、莫愁舟住。绿荷叶叶盘承露。柰人似、金仙去。",
      "情缘已分天相误。恨踪迹、竟随飘絮。浣花笺纸空留与。写不尽、伤心句。"
    ]
  },
  {
    "id": "adcfe4db60df0861cfac8ad687d36fbb",
    "title": "玉楼春·移居三层楼上作",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "惊风吹浪高于屋。一发遥山青断续。苍茫时见海鸥飞，宛转羞窥梁燕宿。",
      "芭蕉渐渐舒浓绿。愁蔽纱窗妨远瞩。不辞更上一层楼，只为欲穷千里目。"
    ]
  },
  {
    "id": "adcfe4db60df0861c2ebbe3b11d64db3",
    "title": "鹧鸪天",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "水郭山村入画屏。香炉棐几有余清。生憎旧燕无归意，却把新图勘去程。",
      "楼独上，梦初醒。方回佳句拟重赓，今年别有关心处，梅子黄时日日晴。"
    ]
  },
  {
    "id": "adcfe4db60df086130cf7adfec604c99",
    "title": "剑器近·前词既成，乃连日梅雨，始知节候之有准也。复作一首，用袁去华韵",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "挂檐雨。甚尽日、飘萧不住。小楼静无人处。忍听取。",
      "绕朱户。任竹外、斑鸠自语。无端动人离绪。又飞去。",
      "高树。荫浓忽近午。游春事往，但记省、蹀躞穿花絮。",
      "荒阶惊见绣苔纹，望天涯故人，示知今在何许。锦书千数。",
      "未若阴晴，到此终堪信据。闭门寂历朝还暮。"
    ]
  },
  {
    "id": "adcfe4db60df0861682e8df2663d1d68",
    "title": "散天花",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "荷叶荷花隔浦香。花时曾共宴，木兰艭。欢娱偏惜易斜阳。歌残人去后，不成双。",
      "新酿浓醪醉百觞。无穷心下事，睡能忘。沉吟别又断人肠。一条红锦被，绣鸳鸯。"
    ]
  },
  {
    "id": "adcfe4db60df0861bfaa8cea5d73c8e5",
    "title": "夏云峰",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "径幽深。回廊绕、梧竹小院森沈。楼上倚阑伫久，□远江浔。晚烟朝雾，霏霭冷、洒落闲襟。更喜得、翩翩过鸟，花外遗音。",
      "别来是事惊心。旧游伴、一时分散难禁。唯叹欢疏讯绝，发短愁侵。坠鞭重到，须整顿、永日狂吟。柰苒苒、娇红姹紫，都换新阴。"
    ]
  },
  {
    "id": "adcfe4db60df08612e013de0592f9ea5",
    "title": "茶瓶儿",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "翠阴蒙茸闻杜宇。晓寒凝、轻烟如缕。千丈芙蓉浦。画船风快，两两三三去。",
      "怊怅重经游冶处。浑不见、当时蛮素。从此休回顾。醉襟啼涴，闲杀西城路。"
    ]
  },
  {
    "id": "adcfe4db60df0861dcea72a6904f4735",
    "title": "八声甘州",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "记铜瓶曾贮惠山泉，潇然洒尘襟。记湖山胜处，鼋鼍出没，雪浪斜侵。又记园梅开后，香气压千林。惟恨当时伴，没个知音。",
      "奕奕吾宗挺秀，爱云龙星凤，说剑弹琴。祗临流小筑，车辙杳难寻。想西溪、万株杨柳，比南湖、还较有清阴。应招我、坐芝兰室，共话深心。"
    ]
  },
  {
    "id": "adcfe4db60df0861c8120d32e3d872e5",
    "title": "忆汉月",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "新月一钩遥挂。枕簟渐宜初夜。四围高树静无风，碎冰盘、玉珠微洒。",
      "凄凉当此际，河汉阔、鹊桥休驾。旧约归期未应罢。待来春、绿杨骢马。"
    ]
  },
  {
    "id": "adcfe4db60df08618f77d39a730ffd8d",
    "title": "烛影摇红",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "今古词人，会心多在伤心处。春花秋月等闲时，已遣愁端聚。况是离情更苦。捣征衣、西风断杵。摩挲铜狄，检校沧桑，啼痕如许。",
      "倾盖长安，酒边共结知音侣。丝阑密字付红牙，商略移宫羽。转眼笺残粉蠹。问何如、平戎作赋。吴钩看了，万里归来，东郊栽树。"
    ]
  },
  {
    "id": "adcfe4db60df08613a16b197502044ac",
    "title": "玉楼春·日与贞白谈词，极过从之乐，因赠",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "人生知己同胶漆。黄吕交情非易得。少时铅椠志穷经，老去风怀歌按拍。",
      "周情柳思谁能识。为爱新声浮大白。论词若作主宾图，我是碧双楼上客。"
    ]
  },
  {
    "id": "adcfe4db60df08618d8db172466098fb",
    "title": "醉桃源和清真，二首",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "一镫摇影焰深青。霜刀裁素绫。未秋先觉枕如冰。打窗风叶零。",
      "愁局缩，强飞腾。痴魂成冻蝇。粤关闽峤暗经行。不知郎去程。"
    ]
  },
  {
    "id": "adcfe4db60df08618d8db172fa504456",
    "title": "醉桃源和清真，二首",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "胧胧澹月映寒沙。秦淮多酒家。壁间狂草扫龙蛇。留题惊物华。",
      "弹赵瑟，醉吴娃。微红双脸霞。画船归去斗横斜。梦中啼早鸦。"
    ]
  },
  {
    "id": "adcfe4db60df08613597156e10585da5",
    "title": "侧犯·感旧，和清真韵",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "倦妆待晓，倚帘侧坐窥柔靓。烟定。看睡鸭、熏香伴宫镜。簪花露皓腕，响屧来修径。风静。但数叶、琅玕弄清影。",
      "韶光逝水，雪涕如珠莹。空自省。减才华、难比旧江令。梦隔沧波，琐闱阒静。愁听蟋蟀，绕啼金井。"
    ]
  },
  {
    "id": "adcfe4db60df0861f448706b90554163",
    "title": "卓牌子·令立秋日作",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "池荷锁残粉。池畔立、西风渐紧。无意画出秋容，便任新月牵愁，暮寒欺鬓。",
      "相忘终不忍。拌独对、菱花瘦损。拟待小阁重凭，紫萸堪插，归鸿定还成阵。"
    ]
  },
  {
    "id": "adcfe4db60df0861a9e872c6af243f51",
    "title": "河传·七夕",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "无语。闲伫。卷珠栊。非雾非烟望中。玉台金阙杳不通。朦胧。暮云山几重。",
      "往事依稀犹在眼。携玉腕。再拜陈心愿。指双星。星又明。薄情。钿钗虚此盟。"
    ]
  },
  {
    "id": "adcfe4db60df086127f3113c6419b3ce",
    "title": "望明河七夕后一日",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "炎天过却，渐高树乱蝉，迎风鸣轧。野色苍茫，眺远郭近墟，暮云鳞合。动摇疏星见，似飞度、流萤光斜抹。乍凝恨、天上佳期易失，又惊初八。",
      "穷边戍笳声匝。叹思妇怨女，劳歌相答。乞巧针楼，祗冷笑世人，盛筵欢沓。昨宵神仙会，纵肯向、尊前留时霎。问何似、翻倒银河，净洗四方兵甲。"
    ]
  },
  {
    "id": "adcfe4db60df08611368c9142608c82f",
    "title": "临江仙",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "宛转歌休子夜，徘徊风度兰薰。遥天环佩断知闻。神方难驻景，仙岛亦离群。",
      "泪滴凤花残蜡，香销心字回文。阳台终古伫行云。近来长不寐，那得梦相亲。"
    ]
  },
  {
    "id": "adcfe4db60df08611dccaa479275e26c",
    "title": "夜游宫·和清真",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "拂镜双蛾自敛。洗妆罢、口脂微点。直为临岐背人见。恨征车，骤飙轮，如急箭。",
      "肠逐车轮转。更凝眺、晚烟零乱。欲问佳期共天远。绕兰闺，剩飞尘，留几面。"
    ]
  },
  {
    "id": "adcfe4db60df0861170343d2063cc2d9",
    "title": "击梧桐",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "沈碧桐阴，穿廊覆坐，每忆佳人凭几。扣著朱弦，自撚春葱，数曲宫商相继。惊飞翠雀翩翻，更听潇洒松风时起。为恐高山，未遇知音，又把新声重理。",
      "渐入秋来，繁枝如剪，可惜风摇霜委。漫太息、龙门瘦干，谙尽孤生滋味。偶拾阶前片叶，题将幽恨倩谁寄。最苦是、嵇琴罢奏，柔丝还紧系。"
    ]
  },
  {
    "id": "adcfe4db60df0861faeb57b7ded4b8cb",
    "title": "贺新凉飓风过后，残暑未尽。用稼轩韵作，寄咫社同人，并追怀如社诸君子",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "四碧天垂野。渐黄昏、万家灯火，楼台高下。一水盈盈双星渡，织女前宵初嫁。漫道是、秋光堪画。飓母凭陵来天末，激涛头、阵势如奔马。江海赋，倩谁写。",
      "燕云咫尺词人社。趁新凉、招邀鸥鹭，尽吾盟也。羡杀南皮风流在，寥落秦淮水榭。忆艇子、笙歌中夜。转眼西风萧飒起，指齐纨、便似功成者。蝉噪急，序非夏。"
    ]
  },
  {
    "id": "adcfe4db60df0861ab2367acf8051bfa",
    "title": "赞成功独游中山公园",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "晚云漏月，素景玲珑。闲来行药且携筇。旧时苔径，仍覆苍松。佳人不见，怅想遗踪。",
      "独自无绪，迷绕深丛。曲阑旋折小桥通。水边亭子，面面临风。万荷叶委，浸绿波中。"
    ]
  },
  {
    "id": "adcfe4db60df0861ac837afb7b07e292",
    "title": "似娘儿",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "妙舞势萦回。似仙子、飞下瑶台。当筵不尽风流誉，鸾翔凤翥，兰情蕙性，总赋多才。",
      "乐极转生哀。长怕道、好事成乖。如今真个天涯住，年年枉费，杜鹃啼血，唤不归来。"
    ]
  },
  {
    "id": "adcfe4db60df08612573b4370a4f0ba0",
    "title": "十二郎宁士十二弟新婚，余写梅花一幅为颂。又戏咏本事调之",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "翠屏绣枕。喜此际、玉人同凭。甚小撷园芳，联趋街鼓，心事徊徨未省。直把红丝牢牵系，始会得、温柔情性。想射雀诞词，乘鸾虚约，为伊销尽。",
      "人定。商量课绩，勤劳堪并。料不似寻常，画眉深浅，但向妆台弄影。琴瑟声谐，蕨薇歌好，应共水长山永。梅蕊绽、更著风催，结子伫看调鼎。"
    ]
  },
  {
    "id": "adcfe4db60df0861e2f986e5f982f4db",
    "title": "西楼月",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "蓬莱绝顶曾三宿。月照沧溟淡绿。夜深闲踏落花归，醉叩西厢呼小玉。"
    ]
  },
  {
    "id": "adcfe4db60df08615615472b5bc10f93",
    "title": "薄命女",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "风不定。窗外梧桐飘满径。触绪添悲恨。",
      "欢会翻成离诀，毕竟是谁薄幸。纵使归期难早定。没个双鱼讯。"
    ]
  },
  {
    "id": "adcfe4db60df0861edb42d1f589acec0",
    "title": "愁倚阑令",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "红桥侧，杏园深。少尘侵。长记并肩喁话处，柳阴深。",
      "往事休更追寻。恐伊行久变初心。寄尽相思千万语，绝来音。"
    ]
  },
  {
    "id": "adcfe4db60df0861c2ebbe3b94e134c4",
    "title": "鹧鸪天",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "迢递层楼接远天。楼高不睹月婵娟。风催密叶都成浪，雨散平林欲化烟。",
      "初有雁，已无蝉。自欹孤枕得安便。暂抛身外无穷事，换取新凉一夜眠。"
    ]
  },
  {
    "id": "adcfe4db60df086163eb954e650a5e9a",
    "title": "诉衷情·近庞蘅裳家鹤园屡易主矣。其中有石名掌云者，余所题字尚在",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "好春媚景，步屐经行旧处。繁花绕槛成行，文玉甃苔为地。时向小桥闲伫，三两鱼游，镜沼无波起。",
      "幽篁底。峭壁苍然自倚。片云孤秀，静与轩窗对。临风际。乱披翠缕，纷承露滴，恍疑山鬼。被薜含愁睇。"
    ]
  },
  {
    "id": "adcfe4db60df08614334969fcf3577e0",
    "title": "蝶恋花",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "杲杲初阳生薄煦。才换单衣，旋被泥沾屦。倏忽阴晴无定据。秋深更酿黄梅雨。",
      "天意如人人亦苦。此日相欢，明日同飘絮。万事无常君不悟。煎心自学兰膏炷。"
    ]
  },
  {
    "id": "adcfe4db60df0861c32d531e886b8e91",
    "title": "月中桂中秋醵饮，月色犹笼薄霭。夜半起视，乃澄洁如画",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "桂影参差。看华灯上，初已漏云隙。连旬润雨，做一天凉意，同欢今夕。倚阑歌自适。但莫笑、杯宽量窄。重觌姮娥面，佳占似此，应许放怀得。",
      "朦胧澹烟如幂。恨清光未抵，鸾鉴新拭。吴娘善感，问几家离聚，谁人能识。醉中残梦醒，忍独赏、乾坤静碧。目断蓬山路，才知广寒非远隔。"
    ]
  },
  {
    "id": "adcfe4db60df08614bc05e96dff4b99e",
    "title": "少年游·和清真",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "千林赭墨写秋山。风急雁声寒。漠漠轻阴，断阡荒草，尽日倚楼看。",
      "前春柳絮飞如雪，于此送征鞍。拂面旌旗，报时钟鼓，魂梦忆长安。"
    ]
  },
  {
    "id": "adcfe4db60df0861959b91109cf92828",
    "title": "瑞鹧鸪·尤墨君为中学教师四十余年，以老退居吴城西白塔子巷。因作塔西掷笔图徵题，次其韵",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "昨非今是未嫌迟。一塔长存鬓已丝。范陆诗名为劲敌，湖山佳处著新辞。",
      "荣枯岂必天能定，得失还应子自知。燕颔虎头飞食肉，不如三绝长康痴。"
    ]
  },
  {
    "id": "adcfe4db60df08613391a59aa8d423d6",
    "title": "爪茉莉",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "冷透孤衾，几行雁信知。偏没个、可人书字。无眠到晓，断不得、心头积思。二三载、浪迹天涯，恰知是。何况味。",
      "凄凄惨惨，梦儿中、事能记。骊唱罢、一樽先醉。愁思中酒，酒醒时、添憔悴。叹恁时、早夜眼巴巴底。洎重会。羞对你。"
    ]
  },
  {
    "id": "adcfe4db60df0861002b427fd290124b",
    "title": "定风波",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "坐傍妆台看画眉。眉间黄褪倩谁知。一霎珠沈沧海底。难理。欢情非复少年时。",
      "冉冉流光东去水。惊起。江亭又见雁初飞。此日无人添半臂。耽醉。新寒唯仗酒禁持。"
    ]
  },
  {
    "id": "adcfe4db60df08616a3df6f1b1b6ff07",
    "title": "六幺令·露晞风转",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "露晞风转，凉候生微燠。厌厌舟眠初起，发短仍慵沐。墙外虫声似雨，绕砌闻先熟。青蛉飞逐。花冠耸立，艳紫娇黄胜秋菊。",
      "佳辰刚过九日，不见横波目。心事且付醇醪，快泻东西玉。年少光阴有几，肠断横汾曲。归期休卜。多应欢极，忘了银屏去世嘱。"
    ]
  },
  {
    "id": "adcfe4db60df08613bd554db7f35e618",
    "title": "少年游·题毛主席立马像",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "筹边独上最高楼。霜冷拂吴钩。汉帜星摇，塞笳风咽，飞鞚出幽州。",
      "澄清六合须臾事，回向井冈游。击壤讴歌，缟裙青袂，儿女共无愁。"
    ]
  },
  {
    "id": "adcfe4db60df08619b02ba6d5fbee4f6",
    "title": "菩萨蛮",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "鸡鸣巷接台城曲。茫茫城下春波绿。高阁耸青云。其间多丽人。",
      "千觞宾客醉。不许懵腾睡。亲手擘黄柑。余香霏枕函。"
    ]
  },
  {
    "id": "adcfe4db60df08619b02ba6dfd1da4fc",
    "title": "菩萨蛮",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "斜风细雨侵衣急。惠民桥畔伥伥立。灯火远笼街。待来仍不来。",
      "同车携素手。顿忘寒生久。沽酒绿杨村。那时先断魂。"
    ]
  },
  {
    "id": "adcfe4db60df08619b02ba6d801e192a",
    "title": "菩萨蛮",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "一湾流水双鸳浴。临流照见人如玉。微卸薄罗衣。双鸳休并窥。",
      "岷峨通一柱。解佩留江渚。腻粉滴花笺。薛涛书可怜。"
    ]
  },
  {
    "id": "adcfe4db60df08619b02ba6d0e760f18",
    "title": "菩萨蛮",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "爱憎欢怨情难极。而今处处堪追忆。风急雁行斜。霜林凋晚花。",
      "不愁关塞阻。但恨人非故。深谷变高陵。愿君知此心。"
    ]
  },
  {
    "id": "adcfe4db60df0861f3fd269d67e73d61",
    "title": "虞美人·九月蟹肥而无菊可赏，书此寄远人",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "清晨负手东篱畔。是处霜凝遍。杜陵无客共新醅。便道菊花从此不须开。",
      "莼鲈风味非殊绝。聊劝羁人说。秋来若肯念家园。为报洋澄湖蟹已登盘。"
    ]
  },
  {
    "id": "adcfe4db60df0861cb6e1387ec4b660a",
    "title": "玉京秋·临江远眺，秋已深矣。用草窗韵述意",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "帆影阔。沈沈暮江静，旅人情切。瘦骨禁寒，白头赋恨，飘零如叶。高阁经年共倚，冶春时、花絮堆雪。轻离别。一生心事，更和谁说。",
      "说到重逢翻怯。望天边、圆蟾屡缺。客鬓茱萸，家山丛桂，芬芳都歇。落魄行秋，怕异地、忘却登高佳节。远潮咽。流尽凄凉岁月。"
    ]
  },
  {
    "id": "adcfe4db60df08617138a3ab8bf5c16f",
    "title": "秋兰香秋末还故里，晚菊始华，为拈此解",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "又是残秋，凄冷况味，风枝乱飐高墙。清砧催雁翼，篱菊染蜂黄。耐寒处、翻叶叶低昂。倚栏聊藉壶觞。恁三径、不堪重整，未许全荒。",
      "问讯卷帘人瘦，但入梦依然，粉靥金裳。采夫容、枉涉木兰艭。同心在他乡。魂魄愿从，胡蝶飘扬。太息看、严霜凋杀，眷此孤芳。"
    ]
  },
  {
    "id": "adcfe4db60df0861e3e1f7ab23f6fe39",
    "title": "玉胡蝶",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "暮色助成秋意，画楼平敞，帘幕高褰。何处飞来，惊认凤翼娟娟。羽衣点、罗浮浅黛，秀色共、上苑轻烟。旧恩牵。祥徵胡耋，宜寿增年。",
      "招延才人幽侣，携将斑管，貌入云笺。酹酒相呼，傍人栩栩落风前。笑庄生、寓言无实，比滕王、稿本多妍。且留连。未须归隐，迢递南天。"
    ]
  },
  {
    "id": "adcfe4db60df086163aea2142b7495cd",
    "title": "疏影·为卢奉璋赋桐影小筑。是日与辟疆、彦通、器伯诸人同集",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "回廊数曲。倩琉璃瓦掩，桐枝交擢。叶展轻阴，招得凉风，琴丝暗里相触。朋簪北海杯常满，更坐拥、佳人如玉。惜旧游、踏地歌声，乱入草堂图幅。",
      "挥麈谈谐未已，晚钟荡漾处，知近灵谷。不许尘侵，帘底幽香，苒苒开残黄菊。携筇欲去还留恋，恨不并、卢鸿芳躅。待后期、春日舒时，隐约半庭新绿。"
    ]
  },
  {
    "id": "adcfe4db60df0861a30a1eb9092ad81d",
    "title": "菊花新",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "烛烬香残寒气冱。羁旅江城逢岁暮。高阁听松风，中自有、神仙佳侣。",
      "杯深正拟论心素。恰遭伊、劝人归去。撩拨万千愁，偏只在、一时闲语。"
    ]
  },
  {
    "id": "adcfe4db60df0861c2ebbe3ba9bf02b6",
    "title": "鹧鸪天",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "笯凤囚鸾气不伸。劳君一语感前因。杨枝曲好谁能舞，梅子心酸合有仁。",
      "经楚峡，迓桃根。此生何止略知津。津头风浪年年恶，未可高声诵洛神。"
    ]
  },
  {
    "id": "adcfe4db60df0861301642d2e737aeb6",
    "title": "大圣乐",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "粉水萦纡，缙云迢递，市郊堪质。记那时、开馆疏峰，种树绕阶，风土平居多稔。面面远山供图稿，更日夜、江喧时到枕。秋如锦。爱红绚晚枫，凭阑酣饮。",
      "腰围渐同瘦沈。叹一瞬、流光寒自噤。任燕娇莺姹，香浓酒酽，唯把茶瓯闲品。塞北涨尘南闽雨，总都化、愁烦妨醉寝。悲来甚。倚层楼、放歌谁禁。"
    ]
  },
  {
    "id": "adcfe4db60df08610b309c348bc85373",
    "title": "点绛唇·集清真",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "泪洗红铅，镫前欲去仍留恋。梦沈书远。背地伊先变。",
      "冶叶倡条，谁更曾抬眼。探新燕。醉眠葱茜。苦隔春风面。"
    ]
  },
  {
    "id": "adcfe4db60df0861552029e528103a9c",
    "title": "蝶恋花·和清真，四首",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "历历晓珠明又定。倚枕褰帷，仰面看华井。风戛帘钩霜气迥。铜炉虽㬉犹嫌冷。",
      "起坐旁皇惭吊影。万感萦怀，独语将谁听。自斸荒畦横短柄。错闻人唤回头应。"
    ]
  },
  {
    "id": "adcfe4db60df0861552029e5566b1e00",
    "title": "蝶恋花·和清真，四首",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "昨夜狂风吹倒树。独坐凝愁，愁重杯难举。阅尽崎岖尘世路。故人一半埋黄土。",
      "自拨炉灰残焰吐。欲寄封书，醉眼昏如雾。忍冻开门闲看取。雪花飘洒还成雨。"
    ]
  },
  {
    "id": "adcfe4db60df0861552029e5309c0cdf",
    "title": "蝶恋花·和清真，四首",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "曲曲修廊随步转。烟缕拖裙，腕弱才胜钏。一寸芭蕉心欲展。深丛掩映无人见。",
      "花底偷窥帘隙觇。苦似纤云，略透姮娥面。觊到春游应得便。踏青万一行郊甸。"
    ]
  },
  {
    "id": "adcfe4db60df0861552029e5c9db5002",
    "title": "蝶恋花·和清真，四首",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "行尽苕溪春事暮。绿叶阴成，依旧含风露。当日分携仙种处。碧桃岂是凡花数。",
      "不惜此身随断絮。桃叶无情，也向天涯住。却羡枝头双翠羽。飞鸣相追时来去。"
    ]
  },
  {
    "id": "adcfe4db60df08612ee238bfa6a8b4ea",
    "title": "摸鱼儿",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "断无人、绮帘朱户，愁窥花底幽径。是闲曾系游骢住，繁杏夭桃相映。风不定。甚吹得韶华，刬地无余剩。凄然暗省。料境逐情移，千年恨促，一日便为永。",
      "琵琶语，错落如珠交迸。不堪挥泪重听。早知海外归无路，小谪浔阳也肯。今莫问。表款款中诚，但指天为正。湘累醉醒。叹我自怀人，人谁念我，镫下弄孤影。"
    ]
  },
  {
    "id": "adcfe4db60df086132ad97e1a37992fe",
    "title": "渔家傲",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "假日旋归休沐地。更无杯酒欢邻里。小院重门深自闭。闲绕砌。离情黯黯书难寄。",
      "绿萼梢头初破蕊。朦胧月下闻香气。一阵风来襟袖底。时时嚏。不知今夜谁相记。"
    ]
  },
  {
    "id": "adcfe4db60df0861f32f182e4e1e4168",
    "title": "浣溪沙",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "翠被闲寻有故香。重帏深闭怯新凉。风铃微颤月微黄。",
      "响入闻根余断续，心游寂处渐微茫。一镫摇影夜初长。"
    ]
  },
  {
    "id": "adcfe4db60df0861f32f182eb5ef60e6",
    "title": "浣溪沙",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "拟遣巫阳赋大招。幽都阊阖共迢迢。西风卷处旆旌摇。",
      "香篆烧残萦寸缕，枫江远泊寄征桡。此时情绪忒无憀。"
    ]
  },
  {
    "id": "adcfe4db60df0861be1752a8c2ff18e5",
    "title": "望梅和碧山",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "故园岑寂。只梅花送我，数苞新坼。想半旬、风雨疏疏，纵涂粉匀脂，未忺妆额。几点猩红，早掩尽、夭桃颜色。叹当年艳质，岁晚素心，怎忍轻掷。",
      "凄凉断踪吴国，对虚窗坠月，应更相忆。趁晓寒、飞梦罗浮，效比翼珍禽，拣枝栖息。荏苒春回，怕听取、南楼残笛。待缄题、寸书寄与，又迟数驿。"
    ]
  },
  {
    "id": "adcfe4db60df0861c2ebbe3bb56c9a46",
    "title": "鹧鸪天",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "愁重翻催薄酒醒。不堪惆怅忆江城。东坡枉是风流帅，杜牧曾留薄幸名。",
      "抬素手，摘红英。当时明月鉴深情。若非胡蝶甘同梦，或被钟鱼误此生。"
    ]
  },
  {
    "id": "adcfe4db60df0861c2ebbe3b8192f2a8",
    "title": "鹧鸪天",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "春梦难随世梦醒。人间何处觅倾城。长抛酒盏困芳约，每把花枝忆小名。",
      "梅吐萼，雪含英。从来造物本多情。轻舟却被风吹转，再到蓬山恐隔生。"
    ]
  },
  {
    "id": "adcfe4db60df0861c08f312bddeb449a",
    "title": "鹧鸪天·十四十五两夜访碧栖楼，诵白石元夕前后诸词。因和一阕",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "少日狂欢及此时。六街游遍少人知。而今别有幽寻处，明月相随共款扉。",
      "佳夕永，画帘低。会心微咏鹧鸪词。楼头笑语风吹落，谁道飘镫独自归。"
    ]
  },
  {
    "id": "adcfe4db60df0861dc41f87c67f4ad38",
    "title": "木兰花慢",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "近郊花市外，指烟岫，散轻颦。笑历劫依然，磐陀听讲，残碣题真。摩挲壁间断句，似冥鸿、飞去尚留痕。倦憩孤轩拥翠，仰看坏塔穿云。清尊。",
      "同酹骚魂。愁思极，醉颜醺。自霸图销后，空余剑水，摇荡波纹。家山自成秀丽，恨天涯、犹有未归人。重倚曲阑回首，初三夜月微昏。"
    ]
  },
  {
    "id": "adcfe4db60df0861dc41f87c4c86b6e9",
    "title": "木兰花慢",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "尽桃符换岁，未洧尽，腊中寒。唤旅雁将俦，奔车载影，同指江干。乡关。最佳胜处，恨匆匆、便落杳茫间。世路风饕雪虐，不应长负丘山。频年。",
      "斗健尊前。才比陆拙如潘。料故人情意，殷勤恋此，深谷幽磐。何缘。共来小隐，汲憨憨、一勺胜贪泉。先买生绡数尺，为君点染层峦。"
    ]
  },
  {
    "id": "adcfe4db60df0861f63ff53d8720177e",
    "title": "玉梅令·寄题冷香阁，用白石韵",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "春阴一片。隐接吴王苑。苍苔冷、废池芜馆。只一丘虎踞，峭阁上层空，阑干四倚，望中夐远。",
      "经春几日，花前交劝。朱颜改、探春幸健。又梅花开了，瞬息入残春，看雪白、柳花飘转。"
    ]
  },
  {
    "id": "adcfe4db60df08612cd0b0e466dfbacd",
    "title": "红林檎近和清真",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "斜日留微照，晚风生峭寒。冻雀堕檐瓦。雪枝化瑶玕。愁锁重闱邃闼，渐觉酒力消残。",
      "被池绣蹙红翻，醒时涕汍澜。冷落违旧国，悽恻想前欢。青梅嫩韭，和冰同簇雕盘。叹楼空人去，星回岁易，镜中华发那忍看。"
    ]
  },
  {
    "id": "adcfe4db60df0861f1ebf35cf65bbc92",
    "title": "水调歌头·刘辰翁词每有惘惘不甘之意，读之动人悲愤。因用其韵作一首",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "零雨复零雨，何处踏春阳。盈虚消息天道，此理极微茫。历历前人成败，空费后人著笔，谁垛万千行。四序更推转，春去令心伤。",
      "吊箕封，民何罪，战征忙。缨冠被发吾事，裔胄共炎黄。蠢尔羌戎羯虏，毒螫但凭蜚蛊，穷寇敢称强。誓报东门役，此恨莫轻忘。"
    ]
  },
  {
    "id": "adcfe4db60df08612c5afbe3acde616c",
    "title": "泛清波摘遍和小山",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "留春影小。泼酒欢浓，终是少年情味好。闭门闲寂，尽许梅花破寒早。中吴道。笙歌绕艇，罗绮充衢，佳况近来都换了。信宿江乡，太息尊前故人少。",
      "旅怀渺。巫岫未归片云，楚岸又生青草。衾枕双鸳半虚，夜长难晓。去程杳。琼宴向夕渐阑，瀛洲御风重到。忍被邻鸡唤觉。梦魂颠倒。"
    ]
  },
  {
    "id": "adcfe4db60df08618d2e67be4fb77a7d",
    "title": "虞美人·和清真六首",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "恩情欲断还凄恋。伫望层楼远。薄施脂粉晕红腮。斜倚床前无语待人来。",
      "玉炉香烬纤纤按。字灭教谁看。漫将心事托寒煤。誓愿此身成骨骨成灰。"
    ]
  },
  {
    "id": "adcfe4db60df08618d2e67bed6100e07",
    "title": "虞美人·和清真六首",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "雨余澹月流辉百。泪洗姮娥面。广寒宫殿锁千门。也似长门深置度朝昏。",
      "浮生飘忽风吹絮。忍忆镫前语。屏山重叠阻行云。只倩姮娥分照两边人。"
    ]
  },
  {
    "id": "adcfe4db60df08618d2e67bec3be9977",
    "title": "虞美人·和清真六首",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "缃帘匼匝红楼小。寒重春难晓。支床欹卧雨声中。恰似跳珠急雪打船篷。",
      "少年踪迹疲官堠。曾贳余杭酒。酒边疏柳映回塘。可惜鸳鸯头白不宜双。"
    ]
  },
  {
    "id": "adcfe4db60df08618d2e67beda2b1e1c",
    "title": "虞美人·和清真六首",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "无穷无际天边路。不见君行处。昨宵闲梦到青溪。恰记画船歌酒送君时。",
      "溪光山色年年好。影向杯中倒。风帆偏载别离忙。怪道江流曲似九回肠。"
    ]
  },
  {
    "id": "adcfe4db60df08618d2e67befda1c061",
    "title": "虞美人·和清真六首",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "青芜院闭啼莺悄。露湿闲阶晓。隔篱还认小桃花。不信伊人远在水之涯。",
      "泪痕检点离襟满。事往情难断。遥知羁馆对昏镫。怕见一枝镫影上围屏。"
    ]
  },
  {
    "id": "adcfe4db60df08618d2e67be278a4157",
    "title": "虞美人·和清真六首",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "锦衾裹梦生微暖。梦较沧波短。臂盟拚共麝香消。但祝芳华莫损旧时娇。",
      "苔钱暗长铺花径。花动参差影。屡缄书札又开封。自是难将心画付征鸿。"
    ]
  },
  {
    "id": "adcfe4db60df0861133c9206998fe074",
    "title": "金盏倒垂莲送人之朝鲜，用晁无咎韵",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "东北岩疆，想玄菟乐浪，江水同源。草檄飞书，幕府仗青莲。算几度、兴衰天运，未须回忆当年。取次一笴乘风，来响惊弦。",
      "闺中不劳思妇，梦征人万里，无定河边。磊落曾看，沧海数为田。待扫荡漫天氛祲，岸巾容色翛然。此际恰料归时，定在秋前。"
    ]
  },
  {
    "id": "adcfe4db60df0861364e3900c3f4d668",
    "title": "鹤冲天·和耆卿",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "桐阴路转，叶底残花堕。已过禁烟节，传新火。见伊镫影畔，朱颜敛、双眉锁。久久回身坐。不言不语，但只冷落别个。",
      "分明好事偏遭破。先验钗凤拆，衾鸾亸。假道元无意，还则肯、相从么。此恨天鉴那。平生心愿，未经恁般折挫。"
    ]
  },
  {
    "id": "adcfe4db60df08610038a54811a2e238",
    "title": "劝金船·和子野",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "沿阶缭绕疏泉窦。面影嗟微绉。春来莫惜盈樽酒。值桃李开后。乐事趁、韶景未暮，赏数枝奇秀。宜衬绿阴池畔，更栽双柳。",
      "看看飞絮沾雕甃。隔叶莺歌奏。留连一醉拚颓玉，任浑忘宵昼。绣阁誓、同欢并笑，怅睽离偏久。昊日更逢佳序，赋情非旧。"
    ]
  },
  {
    "id": "adcfe4db60df0861277ce478c95686f1",
    "title": "千秋岁·闻禺生殁于汉口。追怀重庆金陵同游之盛，悽怆不胜，因拈少游此调，即用韵",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "怒江江外。潮约沙痕退。春景暮，鹃啼碎。从容陪宴俎，落魄疏冠带。双堰畔，一奁黑白时相对。",
      "白下重欢会。飞骑联芝盖。游旧散，书空在。萋萋芳草碧，黯黯朱阑改。回首谢，人间万事同桑海。"
    ]
  },
  {
    "id": "adcfe4db60df0861807db178e75bba5f",
    "title": "踏青游同吷庵，和王晋卿",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "寒食初过，西园露零清晓。看远接、长堤青草。妒游人，携艳质，翩如飞鸟。且顾影、平桥画栏干畔，微掠镜波双照。",
      "源隔桃花，何须更夸仙岛。但是目极、茜霞红绕。兴将阑，魂欲断，欢娱时少。渐日晚、渔舟自寻归路，莫与外人闲道。"
    ]
  },
  {
    "id": "adcfe4db60df08618fad131a98f3b652",
    "title": "念奴娇·和易安",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "轻寒轻暖，要重帘密护，窗儿休闭。雨冷烟昏，春过半、天也逗人闲气。没径苔深，飐枝花少，强饮终无味。书成淡墨，断肠教付谁寄。",
      "迢遰。百尺高楼，玉阑干畔，别有人同倚。判得而今憔悴了，独睡恹恹还起。宿燕寻巢，鸣鸠唤侣，不会伤春意。晚来风息，海棠窗下开未。"
    ]
  },
  {
    "id": "adcfe4db60df08612b512296ed269458",
    "title": "南歌子·雨中夜归，明日晴，复出。戏和东坡韵",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "欹枕听微雨，开帘讶晓晴。远村桃李向人明。更见菜花黄绕蝶衣轻。",
      "功业输儿辈，文章谢老成。不知眉宇尚英英。自试残年筋力且闲行。"
    ]
  },
  {
    "id": "adcfe4db60df08612b512296cad2db34",
    "title": "南歌子·雨中夜归，明日晴，复出。戏和东坡韵",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "雨作千山雾，天悭半日晴。披衣不待小窗明。蜡得平声双屐体逾轻。",
      "西寺藤床滑，东家竹径成。快菹鲜笋啜兰英。莺胜柁楼晚饭越中行。"
    ]
  },
  {
    "id": "adcfe4db60df086138ce6a5c084835b1",
    "title": "喜朝天苏渊雷寓舍海棠三株盛开，邀同茗赏。用晁无咎秦宅海棠韵",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "近春残。好花半凋蘦，玉貌珠颜。旧赏亭榭，正繁枝照席，霞透云殷。追想游踪，巴蜀锦城西，千株色斑斓。尤喜共、车尘夜驿，吟绕江干。",
      "归来更几回见，似褪妆中酒，娇困禁寒。赖有佳会，对三姝艳绝，长伴萧闲。细履苍苔碎石，屡回顾、休嫌客清顽。堪久待、斜阳下了，月影窗闲。"
    ]
  },
  {
    "id": "adcfe4db60df08619c70a6d8a8729332",
    "title": "踏莎行",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "晚瓮分泉，西畴罢饷。潮声蕃市春同长。成行末利间珠兰，近来别看新花样。",
      "谱换茶经，寒消纸帐。人间万事风催浪。拈花一笑更无言，浮图卧影清溪上。"
    ]
  },
  {
    "id": "adcfe4db60df086152b358d5fe58cb9a",
    "title": "罥马索梅苑做此词，易以壮语，仍和其韵",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "起徘徊，遥夜钩帘望新月。关河杳杳，客中应把乡情泄。开元旧事，杜陵才调，枉作呻吟无家别。料风前、赤帜飘时，部曲衔枚共争发。幽绝。",
      "断厓千仞，碎冰犹冱，王圃瑶林逊寒洁。岁岁偏怜征战，漫空飞羽同摧折。从军乐也，破却强胡，重整归鞭青丝结。万马回、角声吹彻。迥野崩腾蹴残雪。"
    ]
  },
  {
    "id": "adcfe4db60df08611f485244adc94488",
    "title": "吊严陵",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "半生游宦，羁旅程途，严滩晚泊。是处隐见，岚光山色。",
      "草树过雨，兰芷被厓，指目高台千尺。鸥鸟翩翩下前碛。",
      "数叶断帆照影，来往舟移渡侧。又晒网闲渔，乘墟散牧，句引远村笛。",
      "堪惜。当时客星侵座，千秋事往皆陈迹。高风难继，归寻故径，唯有丛编狼籍。",
      "残宵自剪寸烛，露重檐花细滴。念旧游处，空染半江烟水碧。"
    ]
  },
  {
    "id": "adcfe4db60df08618d3506b4bb6a2f11",
    "title": "采桑子·和阳春集五首",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "深红淡白相催发，胡蝶双飞。叶叶枝枝。暗损芳心恐未知。",
      "何人寄语狂游客，好趁春归。负却花期。闲撚青梅忆此时。"
    ]
  },
  {
    "id": "adcfe4db60df08618d3506b4eb9544a6",
    "title": "采桑子·和阳春集五首",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "一春寥落无佳思，恨雨愁风。十二阑东。芳草如茵衬落红。",
      "不梳云鬓惺忪语，拌尽娇慵。睡起闻钟。却道花间日未中。"
    ]
  },
  {
    "id": "adcfe4db60df08618d3506b409c7c0fb",
    "title": "采桑子·和阳春集五首",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "碧城只在阑干曲，天半高楼。薄雾初收。帘外娟娟月似钩。",
      "画屏风上群仙列，顿惹闲愁。媚眼星流。曾共檀奴赌十洲。"
    ]
  },
  {
    "id": "adcfe4db60df08618d3506b41c376a2b",
    "title": "采桑子·和阳春集五首",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "檐前鹦鹉犹能说，往日深恩。共度朝昏。花㬉香融不记春。",
      "吴宫绝艺留镌刻，金错刀痕。桃核空存。里许元来别有人。"
    ]
  },
  {
    "id": "adcfe4db60df08618d3506b4b1a4f8d3",
    "title": "采桑子·和阳春集五首",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "烟条露叶垂杨柳，独殿群芳。风物凄凉。聊与离人续断肠。",
      "阿娇自称藏金屋，贵宠无双。别许斟量。绣槛名花似洛阳。"
    ]
  },
  {
    "id": "adcfe4db60df08616249a082f94fe980",
    "title": "瑞鹧鸪·以口脂点梅，自题，用珠玉韵",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "夭桃繁杏杂嫣云。比他邻女泣娇嚬。只有孤山雪后疏篱畔，独立丰姿似个人。",
      "浓脂特地和铅粉，枝头一点疑真。恁时凭仗，东风吹向江南去，绿苔新。又恐飘零不当春。"
    ]
  },
  {
    "id": "adcfe4db60df0861dca09d1ce5a72adb",
    "title": "忆江南·和阳春，即效其体",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "黯澹春光三二月。正是去年，送君时节。陌头花絮乱轻云。两眉嚬蹙见情真。",
      "郎情肯学罗衣旧。去即经年，不管腰支瘦。如今杨柳又成阴。空将枝叶绾同心。"
    ]
  },
  {
    "id": "adcfe4db60df0861dca09d1c37481bf4",
    "title": "忆江南·和阳春，即效其体",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "泪滴红笺书待发。正是今年，落花时节。重重帘户镇长开。冶游踪迹不归来。",
      "愁肠一寸书同折。愿祝相逢，不恨轻相别。落花飞著枕边时。凄凉情绪有天知。"
    ]
  },
  {
    "id": "adcfe4db60df0861d5d827bf8e7ae8b9",
    "title": "临江仙·春尽日作，和小山",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "老去牵情诗易感，愁来破睡酒相亲。闲花野草共沾巾。草随行路客，花学坠楼人。",
      "叶底已休莺宛转，风前长忆柳腰身。东君幸是往来频。明年牢记取，不再负青春。"
    ]
  },
  {
    "id": "adcfe4db60df08619b02ba6dd13ff17e",
    "title": "菩萨蛮",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "金猊宝盖喷香雾。花间燕子来还去。软款踏瑶阶。残红沾绣鞋。",
      "去年今日见。压鬓花枝颤。欢会本来难。因春长自怜。"
    ]
  },
  {
    "id": "adcfe4db60df08619b02ba6d870df6dc",
    "title": "菩萨蛮",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "苎萝村畔西家女。姑苏台上闻欢语。罗绮自生光。采莲泾水香。",
      "越来兵甲动。好事都成梦。飞燕舞轻盈。千秋同此情。"
    ]
  },
  {
    "id": "adcfe4db60df08619b02ba6d225fb63b",
    "title": "菩萨蛮",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "象床簟展湘纹竹。酥胸微露痕如玉。帘幕下银钩。语低娇欲流。",
      "隋宫千万户。独许论情素。转眼觉春空。高楼明月中。"
    ]
  },
  {
    "id": "adcfe4db60df08613b09cfafde3d335b",
    "title": "御带花和六一",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "寻常游处偏萦想，故里欢度佳夕。片时携手，乍落红铺锦，乱枝摇碧。酒散离筵去棹远，长忍抛掷。空回指、朱檐翠幕，深锁庾郎宅。",
      "年年音尘隔。断恨一水相望，两地为客。送春情味，但月掩西楼，草薰南陌。别梦重寻，怕梦里、更添阒寂。青禽报、蓬山未远，欲去几时得。"
    ]
  },
  {
    "id": "adcfe4db60df0861af06bbabc45adc77",
    "title": "兀令和东山",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "春色江南空自好。落英风扫。催送春归早。记当日巡檐，索共梅花笑。同倚绿萼横枝，婀娜钗鬟小。看月斜参晓。",
      "别恨无穷相会少。鬓华先老。云断巫山杳。待密密真珠，写向殷勤道。几夕杨叶楼中，乳燕双飞到。梦一池春草。"
    ]
  },
  {
    "id": "adcfe4db60df08610bc7136ef779778e",
    "title": "沁园春·暂还寄庵，次稼轩赋齐庵韵",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "春服裁成，杨柳依依，我归自东。喜鸡鸣相接，荒村数武，鹊巢堪并，隙地三弓。壮不如人，老犹遁世，郁郁长怀涧底松。凭阑处，但花枝左右，明月当中。",
      "邻家削玉千重。似饱看匡庐侧西峰。任蓬蒿遮径，回旋势窄，诗书塞座，吟啸天容。细检人生，刘伶堪学，莫学醒狂盖次公。还知否，契南华一语，笑指鸿蒙。"
    ]
  },
  {
    "id": "adcfe4db60df08614727ff6ad7258f24",
    "title": "泛兰舟和梅苑",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "梅实青垂篱落。小桥横溪汋。傍溪燕燕来时，谁把信音托。辽野烟低，疏枝月澹，凄然凝望，肠断黄昏高阁。",
      "下罗幕，孤枕暗眠，新词追咏故人作。雅艳恰近天真，争识旧情薄。流泪交颐，荏苒梦回，沉吟无语，且将粉痕轻掠。"
    ]
  },
  {
    "id": "adcfe4db60df08618c483bf03703bcda",
    "title": "清平乐·偶成二首，用韦庄韵",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "景光迟暮。日日霏寒雨。记得玉郎临别去。带结同心双缕。",
      "南浦又绿春波。君不归来柰何。手种芭蕉寸叶，如今渐展成窠。"
    ]
  },
  {
    "id": "adcfe4db60df08618c483bf085d38590",
    "title": "清平乐·偶成二首，用韦庄韵",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "杏飘红雨。烟柳垂金缕。燕子飞来双双语。觅遍旧巢无处。",
      "将书寄与轻鸿。莫教泪眼迷蒙。学得银筝一曲，年年自有春风。"
    ]
  },
  {
    "id": "adcfe4db60df08613388d0f8d03cc6d7",
    "title": "锦堂春用傅大询韵",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "萧索江城，寂寥庭院，凭阑思入遥天。认碧螺山色，眉样连娟。绣阁丝萦网户，玉筝尘满危弦。望苕苕万里，人在云边。",
      "心在愁边。楼前数行嘉树，但累累叶底，青子匀圆。花下送君时候，薄脂双靥如莲。恨朱颜不返，花到明年。还胜今年。"
    ]
  },
  {
    "id": "adcfe4db60df08614e9eb377488ff950",
    "title": "荔枝香·近贞白因食荔枝，感怀旧游，为依梦窗声韵制此解。挂绿者，荔枝佳种，唯岭南有之",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "傍流沈沈隐碧，万行树。旧约同擘纤红，佳会惊初遇。蛮乡荔子重拈，正好相思处。清夜梦省，欢情觉来苦。",
      "蝉鬓委照，玉镜含娇妩。漫想真妃，步贴翠盘能舞。挂绿枝头，点点繁星映镫户。望极空教愁伫。"
    ]
  },
  {
    "id": "adcfe4db60df08618280870a5112a2f9",
    "title": "贺新郎·三韩战争未已，午日用张元干韵作",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "不尽奔涛去。剩此闲、萦回几曲，白沙清渚。王浚楼船今谁是，佳节偏夸竞渡。望直北、烽烟高处。压阵寒云飞霹雳，杂呼声、动地催笳鼓。我亦欲，起宵舞。",
      "书生历尽崎岖路。恨终童、长缨未系，四方残虏。恩怨喁喁相尔汝，羞作筝琶细语。想泪滴、更无乾土。洪范遗编分明在，问询谋、龟筮皆从否。三尺剑，为君举。"
    ]
  },
  {
    "id": "adcfe4db60df08616c6a28ad67c398fa",
    "title": "玉楼春·拈山谷韵寿尹默七十",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "书名不减钟王手。词格曾参珠玉透。蜀江饱看雾中花，彭泽新栽门外柳。",
      "和平要自艰难就。伫待功成扶翠袖。一枝并蒂石榴红，弦拨薰风同介寿。"
    ]
  },
  {
    "id": "adcfe4db60df0861b8bd60dcbccb44bb",
    "title": "雨中花令·浙人江印舸取庄周动与阳同波语，自署所居曰阳波阁。远道以图乞题，借赵长卿韵",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "竹柏交加千万树。春事已伤迟暮。绕屋芙蕖，浮船瓜蔓，梦到山阴去。",
      "动静阴阳皆有助。闲居自然堪赋。伫望停云，吾庐安在，惭咏陶潜句。"
    ]
  },
  {
    "id": "adcfe4db60df08614eb62dea7630ae03",
    "title": "塞翁吟和情真",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "澹日光侵枕，微倦两睫朦𣎗。强起步，小桥东。看泽畔芙蓉。枝枝弄影凌波态，摇荡霁景澄空。露洒叶，碎珠重。",
      "衬娇蕊浮红。心忡。兰桡去、湘江路绝，莲唱远、吴娃梦中。想玉井、群峰竞秀，又天半、暝作须臾，雾隔云封。离人到此，怨藕成莲，羞见西风。"
    ]
  },
  {
    "id": "adcfe4db60df08611941795a119bc2b7",
    "title": "花心动·和梅溪",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "荷叶翻时拥单衾，凄凄半宵风雨。醉里未忘，欢事频经，春艳翠屏酣舞。酒阑人共飞花转，便催送、一帆西去。指三载、心期旧约，更能来否。",
      "凝睇吴山断处。空只见冥冥，数重烟树。好景逝波，黯碧笼窗，争似少年情绪。一缄书到从头看，锦机织、万千愁语。顿白尽、安仁鬓丝几缕。"
    ]
  },
  {
    "id": "adcfe4db60df0861c2ebbe3b227abc3c",
    "title": "鹧鸪天",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "雨落吴江不忍闻。云迷楚岫澹无痕。玉台好补他生愿，环佩空归此夜魂。",
      "寻旧迹，酹清尊。陌头凝望断烟昏。桃花久隔春风面，只种梨花绕墓门。"
    ]
  },
  {
    "id": "adcfe4db60df0861093fcc48f04b880e",
    "title": "玉楼春·尹默有词见和，再用韵题其自写秋明长短句",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "秀师喝断苏黄手。绝倒宗风参不透。从教香象渡恒河，何似黄鹂鸣翠柳。",
      "小山乐府新编就。书罢墨池翻污袖。珠玑错落韵琤瑽，金石岂能同此寿。"
    ]
  },
  {
    "id": "adcfe4db60df086193cc6fdd813c858d",
    "title": "秋蕊香·为陈佩秋题美人独立图，用小山韵",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "手把宜男萱草。独立凤头鞋小。春来有甚闲烦恼。应为相逢不早。",
      "裁缝欲寄交河道。雁行少。殷勤暗祝还家好。莫待闺中人老。"
    ]
  },
  {
    "id": "adcfe4db60df086193c63420f84e566f",
    "title": "水龙吟·疚斋翁八十生日，不预称觞，逾月乃为此翁祝，用稼轩寿韩南涧韵",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "共传水绘园亭，此中合有文章手。鞭丝帽影，承平年少，如今非旧。海内灵光，尚存鲁殿，岿然骧首。笑杜陵长羡，人生七十，彭聃事还知否。",
      "回指星辰北斗。聚光芒、宵筵如昼。平生抱负，离骚仆命，史公牛走。见说春风，后堂丝竹，递传杯酒。伫烟霞管领，更迟廿载，上期颐寿。"
    ]
  },
  {
    "id": "adcfe4db60df0861b5acb67b36fedf9c",
    "title": "扑胡蝶和丘宗卿",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "双飞紫燕。仍到梧桐院。高楼静锁，烟丝和幕卷。庭阶绿皱苔茵，巷陌抛残柳线。时闻雨鸠相唤。",
      "怎排遣。凝思缥缈，指点虚无路中断。仙山纵有，佳人音问远。晚来闲倚桐阴，叶叶题书都遍。难传寸心幽怨。"
    ]
  },
  {
    "id": "adcfe4db60df0861c25a79ba52b20f97",
    "title": "婆罗门引·用曹组韵",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "芳华易尽，个人不语倚雕栊。情伤事，与春空。夜月惊乌啼碎，寥落古吴宫。望层台高树，泪眼朦胧。",
      "期欢再逢。万里隔，此心同。别有亭亭倩影，荷绽新红。斜簪欹佩，似含恨、遥立碧波中。应自悔、迟嫁东风。"
    ]
  },
  {
    "id": "adcfe4db60df08617609e03d91e25024",
    "title": "南柯子·梅雨甚苦，偶读王从叔不晓天，天何意，要梅肥之句。为之失笑，因和一首",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "苦雾连江近，阴云覆路低。天教雨泣助悲啼。却恨青梅偏向雨中肥。",
      "竹槛添风幕，熏篝换湿衣。有家似客客难为。又被无情蜀魄劝人归。"
    ]
  },
  {
    "id": "adcfe4db60df0861416b201591278c6a",
    "title": "安公子·苏沪道中，用袁去华韵作",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "鬓影飘残缕。晓寒重觅停车处。陌上经行泥滑滑，是昨宵微雨。渐迤逦平桥，接近梅村路。桥下水、绿到天涯否。甚过尽颓城，还见参差桥柱。",
      "旧识人何许。世缘原似浮萍聚。不断征程收眼底，又苍茫东去。看几折清溪，牧竖牵牛度。修竹里、翁媪相呼语。羡酒熟新醅，围坐茅亭深坞。"
    ]
  },
  {
    "id": "adcfe4db60df0861babcdb4b690b08fb",
    "title": "剔银灯独处无聊，日以清真集自遣。偶述此词，用东堂韵",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "窗下微凉睡足。声乱鸣蛙池曲。琴调生疏，酒炉寂静，唯是远山眉绿。",
      "倚楼人独。最羞见、红榴数簇。行客思归意速。欲和悲歌难属。",
      "事异灵均，情非贾傅。楚些离骚休续。残膏剩馥。只乞与、词林片玉。"
    ]
  },
  {
    "id": "adcfe4db60df08610bf5f28b7f8dff38",
    "title": "卜算子·观大涤子对牛弹琴图，用稼轩韵戏题",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "顾影叹嵇康，涤器从司马。牛若无知若有知，正是知音者。",
      "充耳不闻钟，雷响惊鸣瓦。一任呼牛便应牛，吾与蒙庄也。"
    ]
  },
  {
    "id": "adcfe4db60df0861f5aabf073072f980",
    "title": "南乡子·和李端淑",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "寂寞度朝昏。下了珠帘更闭门。旧日凭肩私语处，销魂。栏角犹沾粉指痕。",
      "家近浣纱村。荷叶翩翻绿映樽。一自采莲人去后，辛勤。只有鸣蜩彻夜闻。"
    ]
  },
  {
    "id": "adcfe4db60df0861f5aabf07f6546d1c",
    "title": "南乡子·和李端淑",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "夏日爱横塘。帘外穿花艇子忙。语笑东邻娇女伴，窥墙。鬓角风吹一缕香。",
      "欹枕坐胡床。贪看烟波画景长。忽转轻雷催薄暝，添凉。澹墨横披似白阳。"
    ]
  },
  {
    "id": "adcfe4db60df0861bbe75f064f8e8ed6",
    "title": "清商怨·题周鍊霞停琴图，借珠玉韵",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "金炉沈麝夜炷满。为恨深睡晚。弄罢清商，饧生双媚眼。",
      "徽容图成自展。渐细雨、洒窗声远。待诉闲愁，无心拈象管。"
    ]
  },
  {
    "id": "adcfe4db60df0861087c7b99253ab68d",
    "title": "清平乐·题吴青霞独坐观书图，借玉田韵",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "琅函翠叶。简蠹香难歇。英气眉闲元自别。不恋寻常风月。",
      "玉关春梦迟迟。梦中羞遣郎归。更把兵书细读，助君千里筹思。"
    ]
  },
  {
    "id": "adcfe4db60df08610b913e8df5e40fff",
    "title": "玉人歌和西樵语业",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "推衾起。正小院阴阴，穿帘风细。旧游京洛，载酒共嘉会。三年别后人空老，苦语殷勤寄。料伊行、愁结眉尖，恨盈牍尾。",
      "相访了无计。叹身似浮云，欲行且止。梦里壶山，倒映素波际。扁舟来趁看花约，可定今生事。告天天忍负，花间一醉。"
    ]
  },
  {
    "id": "adcfe4db60df0861e87d612b4652ac47",
    "title": "贺新郎·非社诸人久绝音讯。时暴风雨袭上海，夜坐有怀，仍用稼轩野字韵",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "星象占分野。怒涛生、狂吞百越，转趋吴下。海若西来骄横极，掠取江婓远嫁。算此景、有谁工画。鳌动鲸嘘山岳立，尽当年、赋手如枚马。翻倒势，未能写。",
      "酒徒散尽高阳社。问如今、神州沈陆，岂由天也。步屐不来荒径断，一任尘凝高榭。休太息、漫漫长夜。誓遣丰隆清六合，看雨师、风伯前驱者。凉意劲，不知夏。"
    ]
  },
  {
    "id": "adcfe4db60df0861d4b641b723fd035d",
    "title": "新荷叶闻南京玄武湖荷花盛开，缅怀旧游，用赵德庄韵",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "如镜平湖，菱洲深处堪归。绿幕红栏，画船双桨轻飞。风荷窈窕，映玉人、浅碧罗衣。一樽花下，重重锦裹香围。素手曾携。",
      "闲来同赏芳菲。昨夜搴帏。容光疑是还非。鸣琴闲抚，恨朱弦已脱瑶徽。他年重到，剩吟杨柳依依。"
    ]
  },
  {
    "id": "adcfe4db60df0861afe5b6e0c73d7ba1",
    "title": "亭前柳用朱雍韵题何香凝墨梅",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "素质天然好，屏膏华、绝胜严妆。先报江南信，一枝长。憎笛韵，带伊凉。",
      "谁比似、花光奇秀格，淡朦胧、水月俱香。因想含豪处，对池塘。鉴疏影，卧斜廊。"
    ]
  },
  {
    "id": "adcfe4db60df086137d32a1f01c29f93",
    "title": "玉阑干和杜安世",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "芜园是处追前景。粉蕊紫苞蘦落尽。林梢几点暮鸦归，斜阳下、独穿幽径。",
      "别离经岁无音信。也自知、欢会难定。恁时立凭曲阑干，除非寻、燕子厮趁。"
    ]
  },
  {
    "id": "adcfe4db60df0861072935baefb77bea",
    "title": "玉楼春·尹默有感事之作，再依韵和",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "凭渠百步穿杨手。七札难穿犀甲透。众心无异筑坚城，儿戏安能知细柳。",
      "丰碑刻玉三年就。一篑先加看领袖。纷纷寿夭较彭殇，唯有国殇千万寿。"
    ]
  },
  {
    "id": "adcfe4db60df08613100a27029f37c5a",
    "title": "古香慢明日立秋，徘徊园树下，倚梦窗自度曲，即和其韵",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "甃阶缀藓，波镜涵空，来讯幽圃。露湿莲房，粉泣似伤迟暮。追念昔同游，暗怊怅、光阴迅羽。感丝萦、寸藕万缕，味同茹蓼辛苦。",
      "恣眺远、烟霏深处。城号芙蓉，知更谁主。半幅鲛绡，泪血旧盟空误。老病觉新秋，怕重见、黄花满路。过今宵，判禁受、冷风澹雨。"
    ]
  },
  {
    "id": "adcfe4db60df0861e8ef4a7cfa1ed671",
    "title": "戚氏",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "指非烟。蓬莱宫阙有无间。小玉扶头，太真回面倚朱阑。",
      "无端。泪潸然。愁心宛转忆长安。当年七夕盟誓，要将钗股比情坚。",
      "春睡惊破，渔阳烽举，翠华从此西迁。怅梨花映雪，罗绮埋土，空委婵娟。",
      "魂返太液池边。珠露正泫。绿柳间红莲。依稀似醉，匀脂点镜扫眉弯。",
      "更留连顾影，自舞翩翾。宛若凤翥鸾骞。暗思旧日，宠极恩深，翻作长恨绵绵。",
      "事往成新感。逢生死别，万绪萦牵。骆马杨枝去也，又朝云、瘴海送华年。",
      "不须赋拟江郎，笳赓蔡女，今古同悲欢。渐数行、天际废归雁。",
      "怀远道、行旅羁单。试问伊、独往关山。竟何似、蜕骨向黄泉。",
      "料停骖处，铃声碎雨，共损宵眠。"
    ]
  },
  {
    "id": "adcfe4db60df08614ebc3289ee8a63e5",
    "title": "阳关引·送淮甫六兄还南京，自言或将赴成都就其婿女，有黯然惜别之意。作此慰之",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "暗草流萤灭。夜雨虚檐歇。连床把袂，镫前影，惊华发。数人生遭际，对语成呜咽。叹暮年、相逢未久，又离别。",
      "休道今番去，途阻阔。总瞿塘险，蚕丛绕，易飞越。喜域中行处，万里同车辙。伫异时、峨嵋共上，醉明月。"
    ]
  },
  {
    "id": "adcfe4db60df08613454fae6036ee4fa",
    "title": "归田乐牛女词",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "天上语，散落随风，应会得。星桥断驾，灵羽翩万翼。",
      "一年容易过，又今夕。",
      "要荡尽秋烦暑，倾河无余滴。更长见、承平佳事，四方耕共织。"
    ]
  },
  {
    "id": "adcfe4db60df0861df2be99cc61e6f07",
    "title": "杨柳枝",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "春风披拂最长条。曾带愁嚬送六朝。记得谢公墩畔见，曲眉应是旧来描。"
    ]
  },
  {
    "id": "adcfe4db60df0861df2be99cc213cb47",
    "title": "杨柳枝",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "漫天匝地影蒙蒙。才看西飞又向东。岂是杨花轻薄性，只缘无柰太狂风。"
    ]
  },
  {
    "id": "adcfe4db60df0861df2be99c51a247eb",
    "title": "杨柳枝",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "枉结柔情万万丝。千丝万缕止空垂。台城不系青骢住，肯向天涯系夕晖。"
    ]
  },
  {
    "id": "adcfe4db60df0861df2be99c8e063bd0",
    "title": "杨柳枝",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "初染娇黄胜鸭雏。秋来黄叶半焦枯。人间重奏哀蝉曲，齐女魂归解听无。"
    ]
  },
  {
    "id": "adcfe4db60df0861c40b063391b5b15d",
    "title": "风流子·和清真",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "楼前沧海碧，空凝想、远客几时归。记独窥藓径，砌花萦绕，半遮栏角，墙柳参差。旅飞燕、断筝留爪迹，阿阁垒香泥。一夕叙情，顿成闲话，十分持酒，难减深悲。",
      "伥伥临岐处，烦相赠、珍重手制禅衣。凭借制时，刀尺聊寓心期。看素衬柔肤，鸦黄轻染，带交文绮，蝶绣双垂。中裹细书，密字羞被人知。"
    ]
  },
  {
    "id": "adcfe4db60df0861458118d04b6e65fa",
    "title": "应天长·题螺川诗屋雅集图，壬辰三月鍊霞女士觞鹤亭于其家，同集者多擅绘事，且有写真者，乃合为此图。顷出共赏，属以词纪之",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "园深台榭秀。畅绣户朱檐，凤箫声逗。芳宴开时，中坐庞眉诗叟。豪情元似旧。想醉杀、螺江私酒。池畔柳。一片阴阴，恰是春昼。",
      "莺穿帘幕骤。劝对此韶光，未容孤负。乘兴看花，却被花扶红袖。兰亭觞咏后。算胜会、到今方有。凭妙手。分付丹青，天地同久。"
    ]
  },
  {
    "id": "adcfe4db60df0861deb8ca8c77234a8a",
    "title": "金缕曲·为冒鹤亭题水绘庵填词图",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "得句皆天籁。问当年、词流有几，颉颃先辈。水绘佳名传奕世，别起陈楼堪配。便合向、髯翁下拜。先后图成相辉映，笑纷纷、余子徒婴哙。兴废事，正同嘅。",
      "红桑苒苒三成海。想沉吟、含豪授简，邈然心会。禅榻忘机尘缘净，不羡紫云歌态。也不用、麻姑搔背。万事浮云随变灭，只开元、旧曲今犹在。知者寡，亦无悔。"
    ]
  },
  {
    "id": "adcfe4db60df086184054cb372bbff37",
    "title": "惜红衣",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "断简栖尘，闲吟送日。倦抛心力。露洗秋容，沈沈暮山碧。长空片羽，劳寄讯、江关词客。幽寂。禅坐掩扃，爇奇香安息。",
      "荒郊短陌。连袂渝州，松风荡茵藉。何由怅望异国。亘南北。解说古今如梦，不几此生经历。但镜中衰鬓，看与芦花同色。"
    ]
  },
  {
    "id": "adcfe4db60df086184054cb389661eaa",
    "title": "惜红衣",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "树撼惊飙，烟凝澹日。病知秋力。倦整芸签，昏眸乱朱碧。孤衾漫展，犹未惯、频年为客。凄寂。寒雨洒窗，觉离人声息。",
      "青楼绮陌。谁验欢痕，筝弦暗尘藉。辽空雁阵去国。几时北。省识远边疏堠，却似古愁重历。怕泪吞深夜，红烛滴残无色。"
    ]
  },
  {
    "id": "adcfe4db60df08617e86756ce0eff090",
    "title": "蝶恋花·社日将去故园作",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "帘拂蛛丝萦宝篆。暗转清徽，似诉长门怨。抑郁情怀谁得见。高墙四绕青苔院。",
      "残暑初收凉欲颤。落叶飘风，渐向庭阶满。明日便同秋后燕。旧巢虽好难依恋。"
    ]
  },
  {
    "id": "adcfe4db60df0861f309b13e74c2e099",
    "title": "茅山逢故人·京口云山图",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "澄澹寒江沙渚。摇漾平明烟缕。十里帆樯，千林萧寺，半天钟鼓。",
      "儿时此地嬉游，何日归来堪赋。旧梦重温，青山城郭，小楼风雨。"
    ]
  },
  {
    "id": "adcfe4db60df0861ee03c2421fffc04e",
    "title": "撼庭竹余于天龙禅院分紫竹植寄庵中，初甚繁茂，年来为他种所夺，遂萎，绝无寸株。感之成咏",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "一夕春雷破新竹。看婀娜如束。风诗未用歌淇澳，紫箫声断凤皇逐。生意忽萧条，嗟偪处他族。",
      "昔叩禅关分数个，刚栽并篱菊。护持几岁森寒玉。平安欲报讯难续。争忍不怀恩，同故家乔木。"
    ]
  },
  {
    "id": "adcfe4db60df086114d5c3ee6e5f84d6",
    "title": "黄钟乐",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "烟霏含雨冷凄凄。愁卧兰房深夜，镫烬梦迷离。传道玉关征戍远，行人还在玉关西。",
      "春去秋来芳节稀。鱼雁浮沉无据，欢会更难期。唯有年年衾枕畔，绣鸳鸯处总双飞。"
    ]
  },
  {
    "id": "adcfe4db60df08619654cd83bfb76a41",
    "title": "风光好",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "藕丝裳。郁金香。小立风前觉晚凉。旋归房。",
      "云鬟撩乱抬双玉。重膏沐。何事潜窥镜影旁。骂檀郎。"
    ]
  },
  {
    "id": "adcfe4db60df0861e90f0d0ce2aefa9a",
    "title": "西溪子",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "忆向姑苏台畔。画艇争邀佳伴。采莲游，横塘路。花深处。",
      "飞乱蜻蜓无数。一簇最妖红。倚斜风。"
    ]
  },
  {
    "id": "adcfe4db60df0861fefcc37315d2008f",
    "title": "双韵子",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "朱旂电耀，广场洞启，群喧初定。阵穿九曲珠还，看曼衍鱼龙迥。烟霏净。",
      "铙歌竞。涵素魄、山河动影。太平此日同欢拌，醉杀秋宵永。"
    ]
  },
  {
    "id": "adcfe4db60df08618689f1d21faef7f3",
    "title": "月当厅",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "促织渐共机声断，停梭四望，难遣心期。数处暮砧楼侧，独听含悽。因想戍边雁霜冷，殷勤可许送征衣。步延伫，沾襟清露，似助悲啼。",
      "姮娥意绪凭斟酌，恨迢迢碧云，常近天涯。桂影半轮，能玩几夕余晖。深锁广寒泪偷揾，此时应悔昔时非。人寂后，搴帏闇卧，一梦依依。"
    ]
  },
  {
    "id": "adcfe4db60df08617229d4251e91364b",
    "title": "抛球乐",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "蹴鞠传兵势，分曹斗健材。斗健材。",
      "堕星时及地，流月忽冲怀。上客称赏，掀髯举一杯。"
    ]
  },
  {
    "id": "adcfe4db60df0861c4dc46e6f365e34c",
    "title": "菩萨蛮·土耳其名诗人希克梅时有诗颂新中国，余译其意",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "长城眼见新围筑。众心为石何坚确。詄荡四门开。远方车马来。",
      "欢然同执手。是我和平友。强敌敢潜窥。先教颈骨垂。"
    ]
  },
  {
    "id": "adcfe4db60df0861f32f182eca5e3e10",
    "title": "浣溪沙",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "残绿庭阴罥网丝。凌晨寒雨湿阶泥。水沈笼罢更添衣。",
      "药铫常温妻病久，茶铛闲置客来稀。寂寥情味晚秋时。"
    ]
  },
  {
    "id": "adcfe4db60df086142e788277580c75e",
    "title": "赏松菊",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "雕阑四匝帘垂绣，掩镜晚妆慵理。露浓径滑，有苍苔铺地。试与商量步屧，渐行到、西园小憩。倚轩栊看，婆娑影好，数株丹桂。",
      "皓月年年自洁，照愁人、比当时憔悴。桂蕊旧香永，忽惊风飘坠。拥枕孤檠焰息，又窗外寒蛩语碎。听秋声似江潮，同夜半坐。"
    ]
  },
  {
    "id": "adcfe4db60df0861827913410609a1a8",
    "title": "生查子",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "薄情游未归，夜坐停针语。孤月正当窗，再拜陈雕俎。",
      "菱角两头纤，莲子中心苦。特底见风流，蜡泪纵横处。"
    ]
  },
  {
    "id": "adcfe4db60df08614a094b5cd98cde00",
    "title": "孤鸾",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "银河清浅。纵隔水相望，支机非远。画里真真，只许焚香偷展。妆台此时乍到，镜奁开、粉痕匀染。谁信飞霜时节，有玉温花暖。",
      "念楼居、应共双成伴。甚一曲琴心，无限幽怨。试听离鸾，操动梁尘凄黯。游仙漫夸梦好，恨长宵、漏声偏短。何事相亲半霎，尽教人肠断。"
    ]
  },
  {
    "id": "adcfe4db60df0861dee8b8bcc9bd480e",
    "title": "惜分飞",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "浓绿阴新黄鹂语。裙带拥、秋千画柱。时序倏忽秋暮。隔墙唯见高高树。",
      "燕子楼扃风不度。何计化、行云飞去。阑外翠幕低护。断无人在凭阑处。"
    ]
  },
  {
    "id": "adcfe4db60df0861c4e233ea4653c6ed",
    "title": "金菊对芙蓉",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "菊蕊香浓，拒霜红浅，十分妆点残秋。恨朱颜不返，好事都休。登高又近重阳节，想故人、落帽风流。如今安在，孤飞雁影，应向南州。",
      "楚天宿雨才收。怕湘兰沅芷，一例生愁。纵随群鸡鹜，粒稻难求。漂零何似归来好，有白衣、送酒盈瓯。萸囊纫罢，喜无风雨，同上层楼。"
    ]
  },
  {
    "id": "adcfe4db60df0861eba652cbca856300",
    "title": "祝英台近·送孟斐知枫林桥医院，剖治胆疾，作此示之",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "数华年，悲逝节，白发已垂领。瘦减腰围，况是旧时病。朅来小驻幨车，枫林桥畔，怎坠叶、不禁秋冷。",
      "远尘境。户牖叠似蜂房，荒草掩斜径。晓雾昏镫，钟鼓四围静。割愁拟借吴刀，沉吟未断，怕照胆、还须秦镜。"
    ]
  },
  {
    "id": "adcfe4db60df086128faa960f115ae10",
    "title": "三登乐",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "落月关山，魂不到、枫林青处。下帘帷、拥衾独语。玉钗盟，金缕曲。一时抛去。沧海逝波，故人意绪。",
      "听边头，哀角动，燕鸿程阻。尽衔芦、自伤堕羽。壮心围歌激烈，泪沾缨组。更短漏沈，夜悲向曙。"
    ]
  },
  {
    "id": "adcfe4db60df08616bebf7d1d2af6d3f",
    "title": "清平乐·咏鸽",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "雪衣丹距。云路从翔翥。鸷鸟凶残羞作伍。自有千俦万侣。",
      "传书不畏张罗。月光相映婆娑。天遣和平使者，人间长断干戈。"
    ]
  },
  {
    "id": "adcfe4db60df086186d3ffb29ce9c5dd",
    "title": "十月桃·沈石田画九月桃花折枝小幅，自题云：荣华难暂顷，天地亦多情。感之成咏",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "年年三月看青条，破萼霞㬉烘晴。路近桃溪，刘阮曾遇仙卿。谁知陨霜篱畔，还又费、蜂蝶经营。春归已久，崔护题诗，重睹倾城。",
      "几南都、千树繁英。空付与、寥寥水榭山亭。再度花开，董逃先听歌声。何如画师妙笔，脂数点、妖冶鲜明。当时却道，荣华虽暂，天地多情。"
    ]
  },
  {
    "id": "adcfe4db60df086116a7e79ed69f95fc",
    "title": "薄媚摘遍反虚斋词意，仍用其韵",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "睡初醒，风又起，黄叶飘庭院。倚清狂，嗟落魄，题诗空涴裙练。篱花影瘦，两鬓萧然，何用念家园。独感浮生，驰驱道远甚时免。",
      "还把茱萸重玩。后会知谁健。开口笑，本来难，良朋已觉凋半。忧来煎迫，四序相催，不放寸心宽。拟醉醇醪，持觞泪滴满。"
    ]
  },
  {
    "id": "adcfe4db60df0861c2f5746fae2a4b26",
    "title": "青玉案·赠故人子，用韵",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "霜鬓不剪人惊老。话故旧，相逢少。觌面而今成一笑。短衣露胫，瘦麻编屦，疏布还裁帽。",
      "一年次第寒威到。便有酒、何妨共倾倒。万事都拚沈醉了。来时镫火，去时冰雪，是处安排好。"
    ]
  },
  {
    "id": "adcfe4db60df0861b464c7972edc385a",
    "title": "清波引",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "野沙萦渚。怒涛静、白鸥喜舞。片帆何许。晚霞送娇妩。别久故情懒，便任匆匆归去。自怜衰鬓惊秋，吊蓑屐往还处。",
      "笺愁寄与。旅程远、鸿雁漫度。梦能来否。恨相见无语。宵长睡难稳，滴尽疏桐残雨。赖有窗外蛩声，伴人吟苦。"
    ]
  },
  {
    "id": "adcfe4db60df08618bbed9d1b991a08b",
    "title": "捣练子",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "机上布，手中刀。絮尽征衣莫惮劳。借问此情谁会得，拂云东去雁行高。"
    ]
  },
  {
    "id": "adcfe4db60df08618bbed9d1d2dfd2e9",
    "title": "捣练子",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "裁匹练，画双鸾。几叶丹枫似小园。鸭绿江头寒正峭，故将秋色寄君看。"
    ]
  },
  {
    "id": "adcfe4db60df08618bbed9d10879eff9",
    "title": "捣练子",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "频著杵，漫封题。熨妥新痕灭旧啼。验得玉人针线迹，未除强寇不须归。"
    ]
  },
  {
    "id": "adcfe4db60df0861dfa46d890c89b26f",
    "title": "忆旧游·和清真",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "记青楼拥髻，绣槛围歌，同赏镫宵。渐遏行云住，认珠帘半揭，雾彩飘萧。旧情顿怯秋暮，风起月光摇。任字划炉灰，杯倾市酒，暖意潜消。",
      "迢迢。盼佳会，有步锦迎春，花下连镳。时节频堪转，怕雕梁尘涴，双燕难招。断魂更拟飞逝，沧海不成桥。怨几度栽桑，瑶池未熟千岁桃。"
    ]
  },
  {
    "id": "adcfe4db60df08616b17fcf8a89dffbf",
    "title": "解连环",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "霣星寥落。数当年任侠，更无朱郭。记剑舞、光景如虹，甚名系党人，壮怀消却。纵酒行歌，破衣典、不堪重著。况巢倾彀发，铩羽自伤，野田黄雀。",
      "俄惊市朝异昨，便恩雠忘得，难遣离索。夜未阑、明月中庭，伴孤影徘徊，雁更鱼钥。楚些吟残，见华表、曾栖辽鹤。怕魂归、万松旧隐，路迷断壑。"
    ]
  },
  {
    "id": "adcfe4db60df08613790c938f995a54a",
    "title": "喜团圆",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "深秋丽景，屏堆紫菊，窗映红蕉。相如病渴狂心在，喜重逢娇娆。",
      "晨妆镜里，远山眉样，著意新描。如今肯再，钗分燕股，剪破鸾绡。"
    ]
  },
  {
    "id": "adcfe4db60df086156431f8e94a9bbf0",
    "title": "玉京谣·代怨，借梦窗韵",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "一梦柔乡渺，诉与愁心，但只唇焦敝。乍可温存，猜嫌还讼瓜李。恨海燕、春晚来时，看绿尽、花梢无计。尘埃里。安巢古堞，将雏空垒。",
      "盈盈自采蘼芜，断素量缣，又宝筝日倚。钗卜虚谐，良宵孤负鸳被。料故欢、风雨闻铃，暗愧汝、玉颜微泚。争得似。情寄片红沟水。"
    ]
  },
  {
    "id": "adcfe4db60df0861c2ebbe3b8c277e91",
    "title": "鹧鸪天",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "帘外霜风动远尘。床头镫焰照孤嚬。刳肝为药难疗疾，泣泪成珠不救贫。",
      "思往事，悟前因。转将微怨作深恩。龙宫方剂汝堪赎，乞与云英自在身。"
    ]
  },
  {
    "id": "adcfe4db60df08615cb780f22faf439b",
    "title": "思远人",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "鸿翼辛勤，将数语、传与异乡客。念椰瓢共饮，离支分寄，终是未归得。",
      "布襟血泪寒犹滴。四望阵云墨。便好梦熟时，元方烽盛，何由见颜色。"
    ]
  },
  {
    "id": "adcfe4db60df0861a4e0ce6c0eed6dfe",
    "title": "卜算子慢",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "危楼望远，深院闭门，几叶井桐飘坠。楚泽芳兰，岁暮渐看憔悴。数遥汀、雁翼相将起。柰此去、峰回路转，书成万字休寄。",
      "寂寞空闺里，对锦障团窠，兽炉沈水。永日思量，黯黯旧情如醉。总怜伊、消尽眉山翠。漫倚著、帘钩到晚，向风前弹泪。"
    ]
  },
  {
    "id": "adcfe4db60df0861804d9eaa109fc6f9",
    "title": "醉落魄",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "乱山青叠。松阴径曲苔阶滑。新词每共商音节。万里归来，转恨两华发。",
      "人生何苦轻离别。去年花下闻鶗鴂。明年春酒须芳冽。未了情怀，都待见时说。"
    ]
  },
  {
    "id": "adcfe4db60df086173590a313ec57a14",
    "title": "虞美人·影贞白买曝书亭集，忽于其中得东方美人真影，索余为词。戏赠",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "绳床瓮牖甘长守。酝造梅心酸透。金屋千娇争秀。道是书中有。",
      "风怀百韵闲赓就。惊睹峨簪广袖。斟酌燕环肥瘦。巧笑宜名寿。"
    ]
  },
  {
    "id": "adcfe4db60df08619c63f9666ac8c98c",
    "title": "齐天乐·访梅景书屋。湖帆属题所藏戴熙画册",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "倪黄宗派谁能继，娄东自开佳景。运兴时迁，才难辈出，绝萟无人管领。虚堂睡醒。共商略芸笺，破除杯茗。照眼丹青，顿忘帘外暮寒凝。",
      "咸同之际画手，鹿床应自殿，一代名胜。细染轻匀，幽香澹墨，神合玉田词境。披图暗省。是故国风柔，小园春静。梦绕清溪，掠破双燕影。"
    ]
  },
  {
    "id": "adcfe4db60df08616a10f50886eb7d73",
    "title": "风入松",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "层楼百尺倚高寒。霜重锦衾单。菊花开了无多候，已峥嵘、一岁将阑。葭琯从吹暖律，琼浆难驻朱颜。",
      "春申江上暮潮还。潮语带辛酸。幽居岂是蓬莱远，望中见、几点烟鬟。不许寻消问息，明明只在人间。"
    ]
  },
  {
    "id": "adcfe4db60df086150411cce0dc7611e",
    "title": "锁窗寒寒流",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "畏景西沈，重阴四合，顿移寒暑。黄沙塞草，卷地朔风同舞。似千军、悲笳怒号，气流荡薄还撑拄。讶小庭暝色，枝头零霰，转成花絮。回顾。",
      "欢娱处。但静锁轩窗，麝煤添炷。吟肩自耸，醉倚琅玕凝伫。想山中、梅蕊破春，枉迟布屐谁共语。更难忘、饮马河冰，戍客归期阻。"
    ]
  },
  {
    "id": "adcfe4db60df0861329494be1462a8a9",
    "title": "鹧鸪天·邓英翘有",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "为忆前游感不禁。鹧鸪词好费沉吟。一编绮语三生债，几曲阑干万里心。",
      "兰棹急，越江深。恼人春色梦重寻。木棉开处花如血，化作啼痕染客襟。"
    ]
  },
  {
    "id": "adcfe4db60df0861c9ea579758df656e",
    "title": "征部乐",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "往时欢聚，云散雨绝真堪惜。数三载、天涯浪迹。应每祗、寻问消息。相思字，凭鳞翼。又却恐、海波漂溺。念到此、永夕无眠，月照帘帏想颜色。",
      "传言信否，南来北去，流转几遭锋镝。幸自有、心情长在，沈腰如旧，何用量宽窄。渐暮砧初拭。为寄远、捣衣声急。度曲阑、隐隐风回，断续闻刀尺。"
    ]
  },
  {
    "id": "adcfe4db60df0861c1cb4daa594bcb83",
    "title": "江月晃重山冯伯华为礼馆旧人，近得其蜀中书，以此代复",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "讲舍宵闻弦管，支筇日傍湖山。樱桃如火照衰颜。当时事，不共暮潮还。",
      "欲和阳春一曲，其如蜀道千盘。迢迢双鲤寄书难。书中意。努力劝加餐。"
    ]
  },
  {
    "id": "adcfe4db60df0861c32a880bbf0808ec",
    "title": "传言玉女",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "百步亭台，落尽树头残叶。夜寒风紧，透疏窗纸裂。衾枕自拥，暗想春游时节。沉吟无语，两眉低结。",
      "绣箔徼搴，见肌肤似皓雪。惠然携手，恣同车欢悦。河桥送人，还把绿杨亲折。那堪容易，旧情衰歇。"
    ]
  },
  {
    "id": "adcfe4db60df0861dfe09924aacbc7c1",
    "title": "西子妆慢",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "窗语塔铃，酒携竹所，净洗缁衫尘雾。探春杨柳白堤阴，更徘徊、段家桥堍。醒吟醉舞。每欲伴、流莺共住。少年时，问买舟偕隐，湖山应许。",
      "心期误。十载浮踪，自过巴峡去。劫灰飞处不堪寻，画图中、几行烟树。蘋洲旧句。料清夜、挑镫重赋。漏沈沈，滴尽檐花细雨。"
    ]
  },
  {
    "id": "adcfe4db60df0861840aade33b1b72bf",
    "title": "珍珠令·腊月廿一日立春",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "云昏雾阻蓬山杳。知心少。任隔院、梅花开了。连岁惜春迟，讶今番独早。",
      "㬉意先融愁似扫。算唯有、别情难道。难道怕、薄幸春归，翻催人老。"
    ]
  },
  {
    "id": "adcfe4db60df0861788bc7dfef9eaada",
    "title": "拟花间十八首归国谣·温庭筠",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "莲脸。手镜粉函花斗艳。小屏山簇烟敛。水光空碧染。",
      "羽帐素纨交掩。梦回抛枕簟。晚来重整妆靥，泪流珠数点。"
    ]
  },
  {
    "id": "adcfe4db60df0861788bc7df6334ad7d",
    "title": "拟花间十八首归国谣·温庭筠",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "湖畔风光似阿谁。将花比貌叶裁衣。玉纤暗剥青莲菂，心事羞交女伴知。"
    ]
  },
  {
    "id": "adcfe4db60df0861788bc7df9dbd3bec",
    "title": "拟花间十八首归国谣·温庭筠",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "芳草陌。几岁送君为客。骢马频嘶无气力。路遥山又隔。",
      "别后只知相忆。不愤故园春色。垂柳千条还似织。寸肠空断得。"
    ]
  },
  {
    "id": "adcfe4db60df0861788bc7df2f08f7b3",
    "title": "拟花间十八首归国谣·温庭筠",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "华堂凤䗶高擎。遇卿卿。列坐舞筵歌席酒如倾。",
      "连宵醉。和衣睡。不闻莺。院外落花风起月胧明。"
    ]
  },
  {
    "id": "adcfe4db60df0861788bc7dfbcfd15b0",
    "title": "拟花间十八首归国谣·温庭筠",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "玉阶空伫立。啼露残红湿。粉搓圆颈垂。忆分离。",
      "手撚花枝惜春暮，燕交飞。燕交飞。愿得巢成，薄情归有时。"
    ]
  },
  {
    "id": "adcfe4db60df0861788bc7df8d6e3b67",
    "title": "拟花间十八首归国谣·温庭筠",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "一条春水碧琉璃。晚烟迷。苎萝西。越王台上，唯见鹧鸪飞。",
      "游女至今留浣迹，人道是、若邪溪。"
    ]
  },
  {
    "id": "adcfe4db60df0861788bc7dfa3261169",
    "title": "拟花间十八首归国谣·温庭筠",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "羞相见。恰相见。相见生烦怨。",
      "无语只低头，泪洗芙蓉面。昔去柳依依，今来多雪霰。知否玉楼人，容色随年变。"
    ]
  },
  {
    "id": "adcfe4db60df0861788bc7dfd7beb1ac",
    "title": "拟花间十八首归国谣·温庭筠",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "海山楼阁影玲珑。银屏珠箔重重。鸿都羽客信能通。揽衣推枕，含恨思无穷。",
      "若便恩情终不变，人间天上欢同。仙娥列队舞瑶空。霓裳催遍，犹胜广寒宫。"
    ]
  },
  {
    "id": "adcfe4db60df0861788bc7df1198c5eb",
    "title": "拟花间十八首归国谣·温庭筠",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "忆昔花间成邂逅。几巡芳酒。暗牵罗袖。相将急转，小栏西畔，蝶飞莺奏，春事如绣。",
      "绿苔茵藉双鸳瘦。判一晌温存，谁惜凤钗溜。自经年分手。羞更告伊，眉黛长皱。"
    ]
  },
  {
    "id": "adcfe4db60df0861788bc7df4e28f8b5",
    "title": "拟花间十八首归国谣·温庭筠",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "宝盖流苏垂{罒/彔}𦌊。长掩郊宫春草绿。",
      "不随仙女学长生，荡轻烟，怀紫玉。肠断应无胶可续。"
    ]
  },
  {
    "id": "adcfe4db60df0861788bc7df7e215a0c",
    "title": "拟花间十八首归国谣·温庭筠",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "曲屏深处麝香浓。宽带结，掩酥胸。更移画烛茜纱笼。",
      "衾展绣芙蓉。山枕上，云髻略髼䯳。"
    ]
  },
  {
    "id": "adcfe4db60df0861788bc7dfa36e272b",
    "title": "拟花间十八首归国谣·温庭筠",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "六朝前事荒原露。乱花无数。骄春罗绮盈朱户。寂寞抔土。",
      "只今休极怨，韩擒虎。纵后宫争赋。蛾眉自古能娇妒。漫夸琼树。"
    ]
  },
  {
    "id": "adcfe4db60df0861788bc7dfce2889ab",
    "title": "拟花间十八首归国谣·温庭筠",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "两眉弯，修鬓绿。罗裳宛地纤腰束。信来迟，春去速。何处可寻芳躅。",
      "柳摇金，花似簇。乳莺雏燕飞相逐。闭朱栊，扃画阁，永昼恹恹人独。"
    ]
  },
  {
    "id": "adcfe4db60df0861788bc7df03162a23",
    "title": "拟花间十八首归国谣·温庭筠",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "卓女才多含绮思，当时巧遇临邛。素琴张罢翠尊空。兽炉闲炷，相并小楼中。",
      "光景忽随情意变，楚天音驿难通。夜来愁听五更钟。隔窗寒叶，零乱舞西风。"
    ]
  },
  {
    "id": "adcfe4db60df0861788bc7df93679c92",
    "title": "拟花间十八首归国谣·温庭筠",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "轻锁雕笼囚凤鸟，故抛红豆散鸳鸯。闺里若应知此恨，背人偷揾泪千行。"
    ]
  },
  {
    "id": "adcfe4db60df0861788bc7df2e4c771c",
    "title": "拟花间十八首归国谣·温庭筠",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "春游待晓妆成。娇饶媚脸微赪。相将小会百花亭。步轻盈。",
      "须臾楚峡朝云散，含愁为别仙卿。芳园从此断人行。绿苔生。"
    ]
  },
  {
    "id": "adcfe4db60df0861788bc7df65bd363b",
    "title": "拟花间十八首归国谣·温庭筠",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "楼影参差见，湖波宛转通。香煎豆蔻四支慵。浴罢晚凉时节出闺中。",
      "蕙带含烟碧，莲房褪粉红。木兰双桨倚轻风。因甚画堤行尽少郎踪。"
    ]
  },
  {
    "id": "adcfe4db60df0861788bc7df28d0075b",
    "title": "拟花间十八首归国谣·温庭筠",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "盘岭过，趁墟还。锦绦缠髻两垂环。递饮筒杯春酒熟。",
      "欢相逐。日暮芦笙吹不足。"
    ]
  },
  {
    "id": "adcfe4db60df08610a39d79a21bc8756",
    "title": "浪淘沙·除夕自讼，用周晋仙韵",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "沽酒不论钱。醉后酣眠。自将身世傲鸣蝉。何异坳堂杯水覆，以芥为船。",
      "风雪夜防边。恨我无缘。名牵利役两徒然。万事从头须放下，明日新年。"
    ]
  },
  {
    "id": "adcfe4db60df0861272fdd96caca1e2c",
    "title": "四犯剪梅花",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "暮云凝缟。对瑶阶素阙，恍疑仙岛。冻合吟肩，幸炉香犹绕。前村窈窎。问何处、酒帘悬早。灞岸春回，梁园宴启，梦魂飞到。",
      "同游故人渐少。记烧镫令节，邪回欢笑。浅酌屠苏，怅新愁难扫。门荒径悄。但枝上、数声啼鸟。雪后江梅，伶俜照影，寒深花小。"
    ]
  },
  {
    "id": "adcfe4db60df0861cd32d18718e98f78",
    "title": "探春令·正月初八日日出而雪，阴晴百变，亦气候之异也",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "风帘萧飒，兽炉融煦，乍寒轻暖。似熟梅天气，阴晴半。甚时序，教零乱。",
      "玉霙飞处阳乌闪。做春光奇幻。料红闺睡起，虚檐徐转。误捉杨花看。"
    ]
  },
  {
    "id": "adcfe4db60df0861bd949cf9e212675a",
    "title": "一枝春",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "月榭云窗，任留连宴饮，都忘昏晓。阳和布暖，次第苑花催报。红梅半吐，醉中认、谢娘风貌。歌字稳、莺啭高枝，未惊绣帏人早。",
      "幽居片尘不到。度凄凉岁月，将愁谁告。蟠云髻散，镜里几回羞照。丹青暗展，已句引、万千情调。从细想、玉艳香温，见时更好。"
    ]
  },
  {
    "id": "adcfe4db60df08618a021e9ca8b3d366",
    "title": "玉烛新镫夕彦通自南京来话旧，因赠",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "玲珑檐玉瘦。渐照眼春回，野梅如绣。看镫旧俗今都罢，但许歌围红袖。笙箫彻昼。拥绛节、霓旌前后。佳丽地、空数南朝，台城未舒新柳。",
      "困思寄旅经年，惯晓埭闻钟，步穿烟岫。岁华顿换，堪惜处、俊侣狂情非旧。凌波赋就。恐泪烛、宵分盈斗。休自苦、垂老相逢，金尊更覆。"
    ]
  },
  {
    "id": "adcfe4db60df08613ef563ba28098dd0",
    "title": "莺声绕红楼梅蕊受冻，作花甚疏，顷亦凋落矣。倚此寓感",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "腊底频番急雪吹。已堪讶、疏蕊离披。卷帘密付翠禽知。休啅最高枝。",
      "风动铃幡索，无端又、了却花期。看花昨夜步前溪。空余远山眉。"
    ]
  },
  {
    "id": "adcfe4db60df086136f09884fba39621",
    "title": "金缕曲",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "万里沈悲角。指天西、巨星夕霣，光芒销铄。大地山崩溟海竭，鱼鸟纷纷安托。况别有、玄黄交错。龙战方酣三军墨，道哀兵、决胜原非弱。谁为致，不龟药。",
      "试陈旧史君应诺。笑当年、秦事楚阿，何殊丘貉。六国连衡从暂破，衡散依然从约。但众志、自成郛郭。顷刻风雷生百变，愿不为、鱼鸟为雕鹗。红日出，歌声乐。"
    ]
  },
  {
    "id": "adcfe4db60df086111f17afe950e106d",
    "title": "减字木兰花·淮甫兄辍西蜀之行，复来相会",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "天梯石栈。夙昔驰驱同往返。历尽殊乡。何似家山味更长。",
      "白头兄弟。惜取花前尊酒会。莫问明朝。扬子江头早晚潮。"
    ]
  },
  {
    "id": "adcfe4db60df08610535bb9680103a0f",
    "title": "点绛唇·黄西爽为其舅氏作南山图卷",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "松竹阴浓，四时不改南山翠。瘦筇闲理。谁会盘阿意。",
      "长想鸥波，点笔多能事。风流似。霅川烟水。一室空蒙里。"
    ]
  },
  {
    "id": "adcfe4db60df0861479cb387b7a21cce",
    "title": "大酺",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "看月临窗，花垂径，春满桃潭书屋。童年游息地，想碑残朱凤，断纹难续。旧业尘薶，荒园藓护，闻道时经樵牧。飘零平生事，况昆池节换，市朝翻覆。剩乔木人家，乱云山寺，尚迟幽躅。光阴如箭速。",
      "任衰鬓、蓬葆无新绿。唯伫叹、机云声价，王谢风流，总消伊、废笺闲烛。岁暮陶潜宅，应自惜、独存松菊。坐容膝，村醅熟。收取残泪，聊共持尊相属。醉忘烂柯几局。"
    ]
  },
  {
    "id": "adcfe4db60df086169c74f563b9a0251",
    "title": "陌上花",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "韶光渐近清明，其柰透帘风雨。枕冷衾单，还似去年辛苦。密函欲寄先弹泪，湿尽锦笺词句。怕因循、过了杏花时候，委春尘土。",
      "黯凝思、记小阑深处，乱划钗痕无数。杳杳重闺，自此便成睽阻。落红万一侵罗袜，愁粉啼脂慵顾。怅楼东、纵有珍珠盈斛，凭谁缄与。"
    ]
  },
  {
    "id": "adcfe4db60df08610b309c34eb56076c",
    "title": "点绛唇·集清真",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "看即分披，对花惹起愁无数。泪珠溅俎。细响当窗雨。",
      "景物关情，也拟临朱户。章台路。梦魂飞去。一曲黄金缕。"
    ]
  },
  {
    "id": "adcfe4db60df086140d09b69c8e47240",
    "title": "好事近·为袁孟纯题雪夜草堂读书图",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "粉末洒寒林，是六朝山色。夜雪柴门深闭，识袁安心迹。",
      "奇书读尽古今文，丝竹更藏壁。酒诰一篇俄空，问何人会得。"
    ]
  },
  {
    "id": "adcfe4db60df086136e73c53a86356be",
    "title": "迷神引",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "杨柳摇青堤边树，又值禁烟佳序。雕鞍画毂，拥平川路。傍溪行，桃花散，似红雨。追忆当年友，共尊俎。挥手云山隔，竟何许。",
      "屈指人生，半是伤离绪。对冶游天，嬉春侣。黯然回首，忍重寻，临岐处。笛飘扬，邮亭远，旅魂阻。休为年芳晚，闭朱户。残宵听鶗鴂，更悲苦。"
    ]
  },
  {
    "id": "adcfe4db60df08619d2a7ef67ced8e81",
    "title": "阳春曲三月初一日夜归，遇旧曲，怅然成咏",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "雨丝丝，烟幂幂，镫影渐迷坊曲。残夜走轻雷，车轮转，梦里还过旧家宿。麝熏鸳褥。浑未减、那时芳馥。谁道两睫瞢腾，醉眠醒、自惊幽独。",
      "叹春半、凋蘦莺雏老，怊怅极、清狂杜牧。秦楼箫声已断，竟床空枕簟斑竹。芸笺更展数幅。待手把、花容描貌。恨桃李、未了湔裙候，愔愔暗绿。"
    ]
  },
  {
    "id": "adcfe4db60df0861db85c6bdb0859da0",
    "title": "阮郎归·调友人，赋得搀字。俗谓以手相扶，以物相和，皆曰搀",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "春阴漠漠罩江南。春衣无点黬。楼居新署列仙衔。不须青鸟探。",
      "疏影瘦，暗香搀。小红歌韵諴。石湖风便好张帆。望梅先解馋。"
    ]
  },
  {
    "id": "adcfe4db60df0861fd5a487e5fe84de3",
    "title": "柳含烟",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "秦淮柳，荡轻烟。迤逦复成桥下，小娥纤手理丝弦。木兰船。",
      "留得年年佳景在。未惜绿茵如盖。隋宫梁苑满荒莎。柰愁何。"
    ]
  },
  {
    "id": "adcfe4db60df0861fd5a487eaef9cccb",
    "title": "柳含烟",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "姑苏柳，画栏东。袅袅长丝拂地，纤柔还与舞腰同。斗春工。",
      "因想吴宫眉黛色。西子也应描得。如今憔悴在风尘。翠蛾颦。"
    ]
  },
  {
    "id": "adcfe4db60df0861fd5a487e5b130ebc",
    "title": "柳含烟",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "灞桥柳，送行人。千古几经攀折，疏枝摇曳起黄尘。月微昏。",
      "昨岁边关征戍急。翻使离歌激烈。待君移作绕朝鞭。破胡旋。"
    ]
  },
  {
    "id": "adcfe4db60df0861fd5a487e9cb7b817",
    "title": "柳含烟",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "玉门柳，两行齐。阅尽车轮马迹，冷风萧瑟晚鸦栖。尽情啼。",
      "驿路俄教通绝域。春色江南无别。往来闲杀霍嫖姚。挂征袍。"
    ]
  },
  {
    "id": "adcfe4db60df0861b420c6051f12f9e1",
    "title": "御街行",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "桃花流水仙溪路。曾引刘郎住。晚春扶路觅仙溪，肠断几番回顾。落英飘尽，朱颜已改，不见当时侣。",
      "长生本是无凭语。但愿长相聚。仙家何事亦离群，洞口乱云荒须。不如重到，玄都观里，犹有桃千树。"
    ]
  },
  {
    "id": "adcfe4db60df0861144b741546b5df0d",
    "title": "庆春泽·白芍药",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "携策中园游憩。看芍药翻阶，素颜娇丽。还澹著梳妆，临风搴袂。似玉楼人，卷帘睡初起。",
      "徘徊欲尽宵际。堪持赠情人，闲吟溱洧。愁染泪吴绡，离心难寄。正月笼烟，一枝堕烟里。"
    ]
  },
  {
    "id": "adcfe4db60df08612636c62d184c267b",
    "title": "看花回",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "叶底初闻百啭莺。来赏新晴。市郊兼有山林趣，是旧家、别馆峥嵘。好春留不得，同感飘萍。",
      "槛曲萦回藓路青。负手巡行。海棠秾艳吹成雪，野花开、多不知名。自怜歌酒畔，有甚闲情。"
    ]
  },
  {
    "id": "adcfe4db60df0861e4db99c5f49d68b7",
    "title": "瑞云浓",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "东风露井，桃花还似人面。花外巢痕护新燕。香泥垒就，又早渗、残红千片。逝景迅流波，任风吹不转。",
      "当送春归，随处易、伤心感叹。岂是佳人赋情浅。凤笺盈箧，问甚时、一樽重见。折取花枝，露和手颤。"
    ]
  },
  {
    "id": "adcfe4db60df08616209b3a34f7d2667",
    "title": "饮马歌",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "句骊形胜地。黠虏锋何锐。一朝援师知。剑麾旄头死。",
      "夜苍茫。草色黄。画角连营起。万山里。"
    ]
  },
  {
    "id": "adcfe4db60df0861a0b448a4dc550874",
    "title": "子夜歌",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "荐樱桃、一春过半，的皪走盘珠露。佐杯酒、殷勤晤对，乍喜故人相遇。",
      "巴岭雨云，秦淮烟水，总化衣间雾。是人生离合，寻常多感情怀，只觉万端愁聚。",
      "不堪听、枝头叶底，宛转一声啼宇。如说明朝，临岐堕泪，依旧天涯去。",
      "况韶华已老，绿阴青子如许。珍重而今，片时欢笑，无限镫前语。",
      "怕年来、消减容光，就镫看取。"
    ]
  },
  {
    "id": "adcfe4db60df08615946b3ed5b64fc57",
    "title": "最高楼题巢章甫海天楼读书图",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "天津市，镫火隘通衢。中有隐人居。一枝漫拟同巢父，千间犹欲庇寒儒。是谁能，将此意，写成图。",
      "想时傍、元规楼畔坐。又还著、元龙楼上卧。风月夜，啸歌徐。海波宽处驯鸥鸟，芸笺香里伴蟫鱼。问先生，秦火后，读何书。"
    ]
  },
  {
    "id": "adcfe4db60df0861ecb4e6dbda5ec7dc",
    "title": "清平乐·为湖帆题梅景书屋图",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "崦西深处。香雪时飘度。窈窈岩关萝径护。记取支筇闲步。",
      "湖山不负清嘉。鼎彝位置堪夸。胜却云林高阁，道人自种梅花。"
    ]
  },
  {
    "id": "adcfe4db60df086119304dbddf39b3b0",
    "title": "青门饮",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "羁绪侵寻，壮怀销铄，邻家怨笛，残春时候。事往难追，恨多偏积，长遣枕痕淹透。征战连年岁，归期杳、刀镮生锈。燕子重来，不见当时，花下雕甃。",
      "唯见临窗杨柳。争盼断边书，如人眉绉。虚阁笼阴，小池过雨，风信夜来还骤。料想明镫底，剪罗衣、几番停逗。带围亲结，可能记得，腰支肥瘦。"
    ]
  },
  {
    "id": "adcfe4db60df0861f1db6533703187f5",
    "title": "菩萨蛮·所见",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "镂空鸳履文犀革。茜罗衫子裙腰窄。约臂露双弯。指尖红蔻丹。",
      "朝朝歌舞续。但恨为欢促。邻女下机归。辛勤短后衣。"
    ]
  },
  {
    "id": "adcfe4db60df086166bdd89ebf446883",
    "title": "探芳信",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "翳妆镜。任匣贮钗鸾，泪和脂凝。但小楼幽闭，更深市喧定。一钩残月徘徊久，聊破花闲暝。记初逢、拜月盟星，是伊心肯。",
      "无限欢娱事，恣永日、弹棋宵评茗。两度蟾圆，便从此叹孤另。旧情已逐繁华谢，密约愁难整。楚天遥、宋玉高唐梦醒。"
    ]
  },
  {
    "id": "adcfe4db60df0861f2e03f9364725396",
    "title": "青门引",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "曲沼涵余景。波底远烟浮暝。玲珑叠石赴修廊，苍苔绽处，认是旧行径。",
      "开轩乍怯单衣冷。独坐中宵静。紫藤半挂，篱角月光，澹澹花无影。"
    ]
  },
  {
    "id": "adcfe4db60df0861bd2d4f0baae271e9",
    "title": "寻芳草",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "失却远山翠。镇长日、雨廉纤地。倚高楼、望眼成枯悴。路迢迢，信难继。",
      "暗想别离情，二三载、把人抛弃。算嫦娥、纵被云遮蔽。还有个，团圞意。"
    ]
  },
  {
    "id": "adcfe4db60df0861514cb1538e94c08d",
    "title": "眉妩",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "记芳园联步，绣陌停车，垂柳正青眼。贳酒南楼下，娇扶醉、轻盈人似花面。素笺漫展。爱赋情、词意深婉。坐相并、不惜淹留久，又镫市催晚。愁满。",
      "云屏湘管。怎暗垂蛛网，空涴尘簟。寥落悲行旅，沧波外、斜阳芳草如剪。旧游未减。孟乍醒、人远天远。这无赖年光，频屈指甚时见。"
    ]
  },
  {
    "id": "adcfe4db60df0861b156864e3787376c",
    "title": "踏莎行·午日",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "荐酒菖蒲，堆盘角黍。家家旧俗同荆楚。汨罗江畔赋招魂，奔潮犹带回风怒。",
      "天问难酬，国殇堪谱。遗篇光烛蛟龙怖。休嗟荃不察中诚，亡秦毕竟由三户。"
    ]
  },
  {
    "id": "adcfe4db60df08614334969f268d76c5",
    "title": "蝶恋花",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "天性矜严容百媚。敛影藏声，事事相回避。一语暗闻知有意。蛾眉谣诼君应忌。",
      "日暮高楼还独倚。路隔章台，恰似无穷际。玉玦含酸裁作佩。寸心犹许连环系。"
    ]
  },
  {
    "id": "adcfe4db60df08617d63c3badf38877a",
    "title": "绿盖舞风轻苏州公园看荷花，红白相间，弥望无隙。桥影横其中，绝似四十年前游北海时光景",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "落日断霞明，荡漾轻圆，荷盘泻铅水。风揭霓裳，群仙摇佩，玉羽盖纷起。已敛还开，棹歌远、微闻香气。记当时、玉蝀桥边，佳伴同倚。",
      "莲子暗卜心期，向晚渐秋风，藕断波底。冷落空房玉容消，但渍粉痕脂泪。事往情牵，又句惹、临池深意。步迟回、梦认冶游宫地。"
    ]
  },
  {
    "id": "adcfe4db60df0861c06d38d6b3b75ad1",
    "title": "减兰",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "芭蕉叶大。一雨阶前堪晚坐。暑气高哉。忽闪繁星走旱雷。",
      "炎蒸何酷。共说今年梅抱伏。又恐冬寒。首尾无春是野年。"
    ]
  },
  {
    "id": "adcfe4db60df08611fd514a832f9f128",
    "title": "满庭芳·立秋期近，而炎威愈虐，作此祓之。寄远人",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "树隐鸣蝉，花栖残蝶，小庭长日清寥。宴眠初起，风阵芰荷摇。休羡南皮乐事，瓜果彻、渐近凉宵。凭阑指，烟澄雾敛，星海未成桥。",
      "回思天上伴，飞琼萼绿，无处招邀。只采莲泾畔，遗迹偏饶。怅望鸱夷一舸，五湖去、别载娇娆。秋期忆，归潮有信，千里莫辞遥。"
    ]
  },
  {
    "id": "adcfe4db60df08615311faa18e5a872b",
    "title": "鹧鸪天·七夕口占。时余肩背生疡，又遍体发斑，卧床甚苦",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "暑毒侵紧惨戟矛。天时恰与痛相谋。萨按风雨奔腾过，蕉叶梧桐各自秋。",
      "乌鹊散，暗萤浮。今宵无意看牵牛。嫠蟾也避双星面，云幕千重不上钩。"
    ]
  },
  {
    "id": "adcfe4db60df0861402839172d93174b",
    "title": "沁园春·病起自嘲",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "君子人欤，豹变嶙峋，其文赤斑。想卦爻占得，剥肤灾近，上池饮后，伐髓功完。吸露身轻，攀霞痕在，色界曾留第几天。丹成未，看铢衣尽委，蝉蜕登仙。",
      "新陈代谢年年。总不似秋风扫箨便。甚凝酥砌就，鱼鳞匼匝，微鼾吹起，蝶羽轻翻。乐岂知鱼，相应食肉，切莫遣公荣到酒边。东海畔，倘嗜痂有客，还许周旋。"
    ]
  },
  {
    "id": "adcfe4db60df086158e3a6675fcd1aff",
    "title": "浣溪沙·还家即事",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "足轻经旬戒出游。羸躯病暑复惊秋。小园无恙且归休。",
      "未晚径须抛书帙，乍凉先欲试衾裯。北风吹雨上高楼。"
    ]
  },
  {
    "id": "adcfe4db60df08613be15b1f72a52b98",
    "title": "减字木兰花·题湖帆没骨荷花卷。湖帆自云见八大山人墨戏，稍变其法",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "六郎风貌。此语轻诬羞不道。翠盖红裳。洛浦犹应逊晚妆。",
      "嫣然摇动。十载词仙曾入梦。笔底烟波。涉事惊看柰尔何。"
    ]
  },
  {
    "id": "adcfe4db60df08614362d9714223bc78",
    "title": "踏莎行·老友或欲来苏相访，先问寄庵门径。书此答之",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "骚客词心，绛唇歌语。吴城合共天随住。新巢元与旧巢邻，飞来燕子知门户。",
      "拙政园东，华阳桥堍。深深曲巷通蔬圃。杖藜若叩寄庵家，隔墙先见樱桃树。"
    ]
  },
  {
    "id": "adcfe4db60df0861edbb32673ace2bdc",
    "title": "感皇恩·夜起，和清真",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "露下洗苍苔，颤帘风定。北郭车声破幽静。半生羁宦，早被轮蹄催醒。那堪还对此，凄凉景。",
      "酒散梦回，一时都省。镜满霜华更愁病。抚衾长叹，残夜鸣鸡相应。起来犹自弄，镫前影。"
    ]
  },
  {
    "id": "adcfe4db60df0861975461502a2af78a",
    "title": "丑奴儿中秋夜望月，用清真韵",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "层阴隙处清辉漏，斜照东轩。桂影森寒。许折高枝未有缘。",
      "便求玉兔长生药，难驻朱颜。雾槛风栏。谁凭琼楼海上看。"
    ]
  },
  {
    "id": "adcfe4db60df086178c8dc75d78bff32",
    "title": "绣停针十六日还上海，登碧双栖楼，月色皎洁，与贞白咏于湖念奴娇，慨然有作",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "澹暮景，望四野烟收，皓魄初上。檐瓦参差，楼观万家，并入玉壶冰盎。素波摇荡。似画楫、中流相傍。凭阑酌酒高阁，未输洞庭奇况。",
      "千年事惝慌。不道我历历，见伊神王。汗漫骑鲸，东海壮游，回首已成长往。未须愁肠。幸俊侣、登临无恙。夜深归卧，月华更穿屏幛。"
    ]
  },
  {
    "id": "adcfe4db60df08610975222acabee899",
    "title": "瑶华",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "非茎非叶。摇曳琼钩，挂一痕香雪。含苞才见，惊片时、射眼光华明彻。莲台多品，怕犹逊、旃檀芬烈。更鼓催、残梦消沈，长想玉瓯初缺。",
      "前朝未尽风流，叹仙李蟠根，依旧门阈。开筵唤客花径里，无数雄蜂雌蝶。拟凭并剪，长夜对、鸳衾虚设。笑问他、朝菌灵椿，共度百千尘劫。"
    ]
  },
  {
    "id": "adcfe4db60df08617093d13910565d2c",
    "title": "醉太平",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "箫笳沸空。旌旗飐风。游人列炬如龙。报行程向东。",
      "高台数重。狂花万筒。和平焰字当中。是民心大同。"
    ]
  },
  {
    "id": "adcfe4db60df0861cbbe200e1602ffdd",
    "title": "倾杯·近和袁去华",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "梦醒朱楼镇锁，残日留斜影。向晚西风渐止，绕廊花叶静。尘封象管，弦断金徽何日整。伫徘徊，鸟啼虫语满荒径。",
      "宝钗分，篆烟烬，密誓嗟难省。镜换容华，带损腰围新来更。浮踪浪迹，不似年年秋期定。纵思归，更堪归路永。"
    ]
  },
  {
    "id": "adcfe4db60df0861d21296bef669e987",
    "title": "醉思仙",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "对秋空。怨风翻坠叶，书杳征鸿。渐黄花开也，人倚疏栊。香惹鬓，泪沾衣，叹孤负，酒盈钟。暮寒生，更睇远，暗遮云树重重。",
      "膏沐相忘久，频年首似飞蓬。料怀人深处，应少欢悰。千里月，两边情，诉此恨，与谁同。夜沈沈，梦不记，断魂犹恋青枫。"
    ]
  },
  {
    "id": "adcfe4db60df0861c7345503df68d527",
    "title": "阳台梦",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "玉阶闲伫调雏凤。见人羞瞥微波送。困来无语倚斜阑，撚花枝独弄。",
      "裁笺传密约，遥指红楼几栋。晓窥门户却严扃，误触金陵动。"
    ]
  },
  {
    "id": "adcfe4db60df0861171bf2a3632414cb",
    "title": "穆护砂",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "有恨谁堪语。傍纱窗、络纬啼苦。骋商飙一霎，坠梧飘雨。",
      "废池荒园无路。但切切、寒蛩相尔汝。怪早夜、秋来何处。",
      "便莫问、当年宋玉，也值费、欧阳新赋。推枕旁皇，揽衣愁叹，时时倾听，泪沾裾。",
      "尽玉箫声断，瑶琴徽冷，无此意酸楚。",
      "况是一襟离绪。怯空房、影形为侣。只绣残衾凤，烟消香鸭，寻思旧欢如雾。",
      "怕水远、山遥尝险阻。抛撇久、两情非故。灯焰小、似伊昏眼，壶滴尽、伴我长吁。",
      "梦等春还，寄将花叶，密书覼缕。抵珍珠，又争教、霜月窥帘，精魂知已曙。"
    ]
  },
  {
    "id": "adcfe4db60df08614ae561712a5129f7",
    "title": "惜余春慢和鲁逸仲",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "绣勒依风，轻衫沾露，共踏长堤青草。连翩俊有，烂漫华年，几度燕昏莺晓。莺燕丁宁，后期尊酒，重来碧苔钱小。叹春光容易，繁花飘尽，故人今少。",
      "空自忆、梅坼琼枝，兰披香径，道著转添愁恼。邮亭送远，歧路停车，留住片尘休扫。沈恨穷秋到时，明月有心，应怜人老。似蓬飞双鬓，惟余衰柳，几丝萦绕。"
    ]
  },
  {
    "id": "adcfe4db60df0861c06ac9f2d1889e15",
    "title": "南歌子",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "帘卷梧桐影，炉添柏子香。中庭露结渐为霜。遥听孤鸿悽唳下回塘。",
      "检历知年促，翻书觉夜长。一生铅椠为谁忙。赢得远怀消尽鬓毛苍。"
    ]
  },
  {
    "id": "adcfe4db60df0861695b4ff70cde6c9a",
    "title": "点绛唇·九日遄赴苏州市人民代表会议，用东坡韵作",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "照眼青红，此回绝胜龙山宴。绣塍芳甸。不尽舆图观。",
      "何用登高，百里行程半。横塘远。影投波乱。我共西飞雁。"
    ]
  },
  {
    "id": "adcfe4db60df0861f8b50102d919c9c6",
    "title": "离亭宴",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "老赁荆扉相偶。谈宴日从梅叟。挥麈论文狂绝倒，缺月惊窥窗牖。一旦死生兮，瞬到菊花开后。",
      "检点亲知杯酒。唯是涴痕襟袖。长忆涌金门外去，醉插苏堤新柳。此日柳空垂，独立西风回首。"
    ]
  },
  {
    "id": "adcfe4db60df0861d63fc76c523fdbd1",
    "title": "好事近·季琦妇顾清侣赴朝鲜慰劳战士",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "百战固岩疆，壮士宣威殊域。馈食不辞艰阻，有蛾眉奇绝。",
      "故园风物已深秋，行人感时节。毡幕笳声催晚，正千山飞雪。"
    ]
  },
  {
    "id": "adcfe4db60df08619d40ea37c9485935",
    "title": "永遇乐·贞白行役福州，归述所历，以词纪之",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "闽峡波涛，武夷深秀，此行经遍。才卸征衫，且呼杯茗，为道亲闻见。好山当户，明湖绕宅，未减江南心眼。最豪华、南台高处，望中灯火如练。",
      "炎方㬉候，温泉涌出，却笑华清池浅。可惜来迟，荔枝摘尽，雕俎涎空咽。归装应有，锦囊佳句，供我细饮闲遣。但频探、烟尘涨海，几时尽散。"
    ]
  },
  {
    "id": "adcfe4db60df08614334969f3e65c900",
    "title": "蝶恋花",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "菊蕊凋残秋景暮。滴滴霏霏，尽日檐头雨。欲向邻家闲趁步。苍苔径滑无乾处。",
      "隔地阴晴非定数。因念妆成，万一笼朝煦。此际才笺愁寄与。到时恐认啼痕污。"
    ]
  },
  {
    "id": "adcfe4db60df08617848547f9b174729",
    "title": "明月棹孤舟",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "浅掠山眉红粉面。杏初残、那回相见。软语无多，分飞一霎，输与画梁双燕。",
      "叶落寒螀空絮怨。怎弹指、便成秋苑。步月回廊，看花小槛，只许梦魂依恋。"
    ]
  },
  {
    "id": "adcfe4db60df0861fa71e3d6423eb433",
    "title": "倾杯",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "恩怨无常，悲欢难料，从来世情如此。闻君语便似，司马泪湿青衫，愤盈素纸。纵前欢、拌得而今忘却，未可正芳年，竟抛罗绮。绣阁深锁，冰弦绝时谁共理。",
      "想数番、求凰心事。为尽传知音，当炉曾许，誓约千金休换，柰何到此成轻弃。空伫望零涕。翻输与、当日虞家，君王骓逝。临分忼爽歌声起。"
    ]
  },
  {
    "id": "adcfe4db60df08612715c372b5262c9e",
    "title": "瑞鹧鸪",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "白鸥飞处海波明。楼高遥指两三程。无限风涛，化作轻烟散，伫向沧洲眺晚晴。",
      "千秋人物从君数，镫前煮酒闲评。却笑广武，登临何用，兴长叹，逐功名。未必英雄是步兵。"
    ]
  },
  {
    "id": "adcfe4db60df08614c71d622cabbf5dc",
    "title": "转应曲",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "霜月。霜月。步影横枝清绝。愔愔烛灭镫休。",
      "缓曳罗裾上楼。楼上。楼上。终夜有人凝望。"
    ]
  },
  {
    "id": "adcfe4db60df0861c478f3d69953e088",
    "title": "洞仙歌",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "不登廊庙，且幽潜林下。少室山人有高价。想躬耕南亩，梁甫吟成，成算在、西蜀东吴分霸。",
      "卧龙难得似，老去传经，门第扶风尚堪借。长笛韵凄凉，滴雨空阶，平阳坞、独醒中夜。又何如、丝竹后堂深，待只许、彭宣一尊同把。"
    ]
  },
  {
    "id": "adcfe4db60df08612785b2cefb26f465",
    "title": "琴调相思引",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "小雨初收望转迷。车轮巷陌未沾泥。千家镫影，相送过城西。",
      "寒透绨袍风似剪，光摇尘幔月如圭。夜深归去，愁上最高梯。"
    ]
  },
  {
    "id": "adcfe4db60df08612905863a43a6f918",
    "title": "望云涯引野行闻笛，音调类旧人所为，感而赋之",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "江干闲步，蕙汀远，芦滩白。寄泊渔舟，向晚自看风色。归鸿阵散，历乱惊飞下，认短碛。望里关河，念三载羁客。",
      "阆宫蓬苑，借青鸟，传音息。蜃市冯虚，残景半消金碧。流商变徵，吹破无穷恨，甚处笛。太息桓伊，未似当时听得。"
    ]
  },
  {
    "id": "adcfe4db60df0861f32f182e0166e94f",
    "title": "浣溪沙",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "十二天门詄荡开。霓旌翠葆共徘徊。于中弹指起楼台。",
      "不惜千金求骏骨，果然万里致龙媒。燕昭汉武尽仙才。"
    ]
  },
  {
    "id": "adcfe4db60df08615cde133c3eda72d8",
    "title": "应天长",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "炉烟细袅，帘绣慢垂，幽怀断绪难续。夜静乍闻邻笛，依稀旧时曲。繁华逝，年岁促。似泪尽、卧盘残烛。最堪恨、一片青溪，雨后新绿。",
      "谁更问杨琼，记取楼居，还近大堤北。暗淡数重阑槅，蜘蛛网盈目。听歌处，欢未足。强自比、谢公丝竹。鬓华改、远志凋蘦，沈醉当哭。"
    ]
  },
  {
    "id": "adcfe4db60df0861756740bd9c4f032b",
    "title": "凤归云",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "傍层台，几行远树接江皋。宿霭乍收，寒气晚萧条。楼阁冥迷，歌唱四合，隐隐逐风飘。错认那时都下，朋俦欢会，放镫偏近元宵。",
      "魂飞形役，旌往思迁，蓬蒿过屋，麋鹿群游，六代兴亡，事竟身遭。西蜀奔驰，北寺归隐，鬓发与秋凋。幸使老随闲散，博观图籍，破除千种无憀。"
    ]
  },
  {
    "id": "adcfe4db60df08611368c91459cdd3e7",
    "title": "临江仙",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "对面寒暄无一语，泥他强寄音书。书中但问体何如。行间寥落字，珍重过明珠。",
      "记得凭肩杨柳下，喁喁情话相于。可怜浓绿荫庭隅。西风吹后看，直是近来疏。"
    ]
  },
  {
    "id": "adcfe4db60df0861bd409dba4332e91a",
    "title": "石州慢",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "小阁同凭，芳宴未阑，何事轻别。奔车陇驿经过，正见野梅飘雪。行行且止，又向千里沧波，中原回指青如发。长作吴乡人，料啼珠盈睫。",
      "凄绝。佩环遗响，枕被余薰，易成消歇。两地含思，魂梦何曾相接。痴情极处，画里重与端相，奇容妙采难言说。炉烬麝煤残，有心香堪爇。"
    ]
  },
  {
    "id": "adcfe4db60df0861048dee7989397f37",
    "title": "水龙吟·画梅花册寿蕙音，媵之以词，蕙音为贞白贤俪，梅其小名也",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "洒然林下高风，百年长作贞松偶。铅华不御，芳馨自远，蕙兰堪友。蜀苑呼龙，孤山邀鹤，岁寒同守。想繁华时节，何曾得意，也不为，冰霜瘦。",
      "自是东风较晚，枉催开、园林如绣。眼中羞见，夭桃秾李，炫奇争秀。梦绕南枝，幽香和月，暗沾襟袖。倩淋漓醉墨，生绡写取，祝梅花寿。"
    ]
  },
  {
    "id": "adcfe4db60df08617985bf2d9b47a94d",
    "title": "浪淘沙·慢八仙桥青年会听歌，是日有生死恨搜孤救孤三娘教子梁红玉诸剧",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "倚楼看，霜融素瓦，路近烟碛。弦索繁声渐发。镫帘动影似织。听一串、清歌珠历历。顿折荡、千结柔肠，问座中、谁是远行客。衫纻尽沾湿。恻恻。死生便分疏隔。",
      "况嫠妇、空闺催机杼，悲甚遗孤泣。忽战场桴鼓，春雷飘疾。寸心万感，凭仗他、倾吐牢愁冤抑。年少事、风流云散，揗华发。壮志半蚀。遣情处、翻教恨更积。醉归去、独拥寒衾，漏碎滴。惊魂缥缈疑终拍。"
    ]
  },
  {
    "id": "adcfe4db60df08612bff3139b40abfcf",
    "title": "如梦令·仇实父画四时时妆美人，余夏秋两景。设色妍妙，以词代记",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "满院桐阴舒绿。皓体轻笼纱縠。团扇障微羞，池内鸳鸯双浴。",
      "芬馥。芬馥。脸映荷花如玉。"
    ]
  },
  {
    "id": "adcfe4db60df08612bff31392472da8c",
    "title": "如梦令·仇实父画四时时妆美人，余夏秋两景。设色妍妙，以词代记",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "雨后秋光如洗。无数闲花绕砌。合坐弄新腔，翠琯银笙相俪。",
      "风递。风递。缥缈乐声天际。"
    ]
  },
  {
    "id": "adcfe4db60df086198bf9bf4239b1ba0",
    "title": "齐天乐·怀素墨迹云：苦笋及茗异常佳，乃可径来，与会中诸人共观之",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "窗前蕉叶阴浓后，临池墨痕翻污。风揭云飞，蛇惊草偃，笔势千秋谁悟。清斋味苦。只笋束共庖，茗瓯浮乳。想得书僧，径来相访定佳侣。",
      "瑶函珍重共启，怕颠张未解，驰骤如许。丧乱经心，中秋过眼，别有人间奇遇。萦愁万绪。问天禄琳琅，至今存否。瘴海崩涛，化成昏夜雨。"
    ]
  },
  {
    "id": "adcfe4db60df0861f2cf94da3ed783f4",
    "title": "清平乐·闻贞白日读瑜伽师地论，赋此代讯",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "形骸为累。入世求超世。面壁嵩高仁者事。方寸终无住地。",
      "眼前撩乱空花。一窗风雪交加。我欲忏除绮语，相从熟习瑜伽。"
    ]
  },
  {
    "id": "adcfe4db60df08615bd7063f671fd326",
    "title": "瑶台聚八仙陈蒙庵从贞白所索观余所为听歌词，复作一首，邀二君同和",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "麝散高空。层梯峭、相随步屧玲珑。笑围歌阵，寒气变作春融。急管繁弦挥楚调，乍闻又觉感缠胸。夜无眠、凤笺暗擘，聊诉情衷。",
      "知音从来易失，叹旧时宋玉，属和谁工。竟联二妙，惊看赋笔如虹。明朝更同宴席，怕一曲、霓裳听未终。新愁起，换数番羯鼓，敲碎琼钟。"
    ]
  },
  {
    "id": "adcfe4db60df086188bc4a812e1d76af",
    "title": "菩萨蛮·陆丹林倩人画像，大千为补衣褶及枫树，乞题",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "曲江去后流风歇。岭南又见梁陈屈。谁可继三英。里人先定评。",
      "长松身独秀。不是因诗瘦。何物比韶颜。一枝枫叶丹。"
    ]
  },
  {
    "id": "adcfe4db60df0861592d644842c9467a",
    "title": "八音谐",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "阴雨乍晴初，重想消闲地，来过幽馆。俊侣坐联膝，讶嚣声尘满。弦语劲处偏柔，似弄舌、黄鹂花外转。正感忆，又哀音变徵，长歌悽断。",
      "小说流传乱事真，任赵宋三国，做成新爨。村社走盲翁，骂中郎谁管。是非从古无凭，但记著、放翁词案。睡眼已朦胧，自笑我，心情倦。"
    ]
  },
  {
    "id": "adcfe4db60df08618aa56439f21966eb",
    "title": "惜寒梅",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "万卉凋零，有江梅、独许雪霜盟约。粉艳天真，苒苒香浮绣幕。满樽芳酒共谁酌。望天际、轻阴旋作。家园无恙，忘了归来，细看红萼。",
      "相思未是断却。柰江关赋愁，不堪落寞。花下前欢，此景羞人问著。拟凭鳞羽诉离索。怕纸尽、越添意恶。十分清瘦，南枝渐坼，莫近高阁。"
    ]
  },
  {
    "id": "adcfe4db60df08611368c91473e0401d",
    "title": "临江仙",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "节候推排星运转，强分过去来今。偶缘闻见动羁心。征人遥度陇，宿鸟倦归林。",
      "独坐空斋书懒读，杖藜何处追寻。关山暝合海云深。一冬怀抱恶，不雨亦沈阴。"
    ]
  },
  {
    "id": "adcfe4db60df08612cb49b32a86a7e59",
    "title": "夜游宫·用方回体韵",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "江上寻梅棹发。烟波尽处孤帆灭。邓尉繁花明茜雪。绣筵开，记当时亲自折。",
      "凝想成悲咽。故人去、死生都绝。回望青山如恋别。醉推篷，更依依窗外月。"
    ]
  },
  {
    "id": "adcfe4db60df0861008b59885dede448",
    "title": "长相思慢·和清真",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "夜月微明。风摇窗网，愁极心似悬旌。街喧尽散，画鼓初传，凭几寂坐魂惊。倦眼偏醒。讶铜盘残烛，焰冷疏萤。片纸书轻。几回看、恨语谁听。",
      "便他日逢伊，未必还如旧识，水盼兰情。桃根唤渡，韩掾留香，此愿难成。芳菲屡换，任垂条、飘拂相萦。怕钗分支股，机绕千丝，都是空盟。"
    ]
  },
  {
    "id": "adcfe4db60df08610279531694fc3784",
    "title": "念奴娇·江翌云近游镇江嘉兴及开封，先后有诗寄示，和者甚众。余倚此继之",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "半生行处，要穷探星宿，飞翔寥廓。白发江郎才未尽，好句如珠吹落。蜀道停骖，清溪放棹，往昔亲杯杓。看君风度，幼舆宜置丘壑。",
      "闻道多景楼中，从容舒啸，回向鸳湖泊。忽忆黄流奔注势，宛宛驱车京洛。纤手分柑，金盘脍鲤，有客方盘礴。山歌宵起，恨余不共酬酢。"
    ]
  },
  {
    "id": "adcfe4db60df086181769af78b078b80",
    "title": "归朝欢·岁暮不得归，顿动羁思，因念远方征戍之士，及为寇虏所徵迫者",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "急景凋年风惨冽。远望千峰飞鸟绝。博山添炷水沈烟，重帏深掩流苏结。悲来无暂歇。闭门久断行车辙。数归期、不知朝暮，揽镜已华发。",
      "地暖春光漏泄。因忆团圞儿女节。故园有信放梅花，天涯是处愁冰雪。四邻疲战伐。北韩烽火连南越。想依稀、石壕村畔，更作无家别。"
    ]
  },
  {
    "id": "adcfe4db60df0861c2b3bbc27ffda31f",
    "title": "鬲溪梅令题颖华画梅",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "几番雪里访苔枝。暗寻思。未似仙云，摇漾薄铢衣。绿华来去时。",
      "一奁清影试妆宜。浅胭脂。要待芳心，分付玉纤知。漫教羌笛吹。"
    ]
  },
  {
    "id": "adcfe4db60df0861aebedcc51834a985",
    "title": "系裙腰",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "眉尖微透睡时春。双螺点，黛痕新。金泥带画双栖蝶，似曲中人。斗妆束，小腰身。",
      "隔座相看无一语，应不是，阻河津。天孙已有黄姑约，待几秋辰。看停织了，往来频。"
    ]
  },
  {
    "id": "adcfe4db60df086101f03aebabc85d93",
    "title": "使牛子",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "野田荠菜花如织。村女牧童相值。调笑曼歌柔，鞭动牛奔喜洋溢。",
      "翠钿隐髻添丰泽。珠汗侵粉额。个处见天真，尽许风流愁未识。"
    ]
  },
  {
    "id": "adcfe4db60df0861cac0cec2ee3fd828",
    "title": "虞美人·除夕前还苏州道中",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "陶潜情话思亲戚。镫火催除夕。轻车火急指吴阊。便抵乘风来下白云乡。",
      "湖山已被春光占。数朵江梅艳。梅根残雪未全消。恰欠小红低唱过虹桥。"
    ]
  },
  {
    "id": "adcfe4db60df08611561906efa12b528",
    "title": "迎新春吴城春节唯园游最盛，其余奢俗寖革除矣",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "岁首庆春节，共惜朝阳和煦。淋漓喧腾语。逞游乐，携佳侣。",
      "接通衢、鱼龙部伍。乍散入、无限园林深处。日晚人更聚。",
      "争夸道、升平重睹。渐春光永，艳溢花坞。幽径里、石痕竹影随步。",
      "垂杨碧绕阑干亚，记曾来、徙倚吟伫。变豪奢、唯许清欢消闲绪。",
      "渐风化南土。蔓草尽争，肯独行多露。"
    ]
  },
  {
    "id": "adcfe4db60df08610431d0cd97c8873c",
    "title": "锦园春元夕雨止，仍不见月",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "素娥初沐。仍风鬟乱裹，未忺妆束。却恨开筵，费今宵镫烛。",
      "霓裳舞曲。忍孤负、众仙芳躅。绣枕新啼，银屏旧影，西楼人独。"
    ]
  },
  {
    "id": "adcfe4db60df08612e64da33fb600a5f",
    "title": "生查子·贞白偶作画，有香光晚年笔意",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "沙平绿树稠，壁立苍崖峭。丘壑在胸中，岂是聪明到。",
      "停云堪本师，石谷非同调。书画遣生涯，合向华亭老。"
    ]
  },
  {
    "id": "adcfe4db60df086141e68f285ae604ce",
    "title": "彩鸾归令",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "修眼长眉。姽婳佳名自属伊。佩环急转乐声低。舞罗衣。",
      "许将红绶衔双凤，不定芳巢忆故枝。夜阑谁道梦回迟。彩云飞。"
    ]
  },
  {
    "id": "adcfe4db60df0861c987c7478a700dfc",
    "title": "昼锦堂",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "掩敛轻寒，徘徊短巷触目蛛网帘栊。暗想别来心事，泪湿衣重。夭桃红妍人面杳，绣筝尘满玉楼空。无端恨、尺素寄将，双鱼路隔难通。",
      "匆匆。凝眺远，分手处，垂杨如雾冥蒙。乍可长条拂地，更系游骢。旅情空结千丝冷，瘦腰谁管一春慵。隋堤畔，犹胜那回行役，细雨孤篷。"
    ]
  },
  {
    "id": "adcfe4db60df0861c4ced9591c99bad8",
    "title": "东风齐著力",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "残雪初消，和风徐转，㬉意朝回。游人屐齿，迤逦印苍苔。是处园林组绣，流莺劝、且酌深杯。从今始、桃红李白，相趁花开。",
      "宛宛小阑隈。曾记得故人，执手徘徊。物华似旧，此乐竟难追。幸使春江作酒，凝情盼、缓引尊罍。争知道、浮踪浪迹，不肯归来。"
    ]
  },
  {
    "id": "adcfe4db60df08616a10f508298b65ef",
    "title": "风入松",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "阆宫高处更无梯。升降假青霓。众仙自合瑶池乐，指星辰、七日为期。汉武曾逢阿母，玉环新敕真妃。",
      "蟠桃花实粲盈枝。方朔敢偷窥。何妨小谪尘寰去，共双成、别语临岐。料峭春寒谁怕，凝脂不粟琼肌。"
    ]
  },
  {
    "id": "adcfe4db60df08612b1f11098bfac696",
    "title": "少年游·蒙庵年五十矣，忽逢旧人，呼之为少，因戏赠",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "青楼夹道系香车，交柳荫扶疏。跨凤秦嬴，佩兰燕姞，曾是对门居。",
      "十年一梦蘧然觉，花下正将雏。谁道尊前，一声年少，重看酒颜朱。"
    ]
  },
  {
    "id": "adcfe4db60df08611368c91410334dba",
    "title": "临江仙",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "帖帖粉光匀染，荧荧镜匣常开。一声歌断筦弦催。自缘心有恨，赚得泪荧腮。",
      "姓字从君记取，旧巢燕子重来。千丝万缕舞萦回。绛云楼畔遇，不是傍章台。"
    ]
  },
  {
    "id": "adcfe4db60df08611368c9148817fd4b",
    "title": "临江仙",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "浴罢鬟脂滑腻，妆成眉语惺忪。瑶台有路可潜通。乌龙眠锦罽，鹦鹉守朱栊。",
      "检校春风一曲，歌筵暂得相逢。水流萍散各西东。小山新句好，肠断为莲鸿。"
    ]
  },
  {
    "id": "adcfe4db60df0861d8514caf804f9756",
    "title": "南乡子",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "飞絮雪相兼。谢女清才不道盐。想得春深三二月，风尖。病怯微寒不卷帘。",
      "瘦影石痕添。胜似眉楼刻意镌。共许佳茗应称得，纤纤。彩笔吟成只自拈。"
    ]
  },
  {
    "id": "adcfe4db60df08612790bcb5da181c11",
    "title": "玉堂春",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "髻丫双挽。豆蔻梢头春浅。试引新声，玉琯初调。",
      "恼乱苏州刺史浑闲事，四座惊闻泪共飘。说向中情冤苦，王孙恨更饶。但逐游蜂得酿花成蜜，不惜因欢解绣貂。"
    ]
  },
  {
    "id": "adcfe4db60df0861d541c93e3b89f3ce",
    "title": "好女儿",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "明月远时。讳道相思。遣忧端、自理狂心性，任歌阑舞罢，醉乡频到，锦字休题。",
      "别馆华镫如昼，有莺燕、数欢期。料倾城、未许轻相顾，待等闲怜取，韩娥声价，楚女腰支。"
    ]
  },
  {
    "id": "adcfe4db60df0861b2801a2edc1cc802",
    "title": "天仙子",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "荔熟江乡花艳竞。妙舞惊鸿堪比并。可怜刻羽更流商，空解听，无人省。斜日阑干唯独凭。",
      "带系明珠思旧聘。未老恩情随断绠。闲阶飘下沈郎钱，嗟薄幸，添愁病。身似游丝风不定。"
    ]
  },
  {
    "id": "adcfe4db60df0861632273d19b5bf469",
    "title": "画堂春·得故园花讯",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "小栏花药手亲栽。怨春常负尊醅。海棠新报几分开。落尽残梅。",
      "梦里独穿花径，觉时无限低徊。兽炉香篆渐成灰。心字难裁。"
    ]
  },
  {
    "id": "adcfe4db60df0861a696344e8703e87d",
    "title": "喜迁莺",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "棠梨风紧。叹春服未纫，清明将近。旅舍藏烟，沙堤平岸，芳草渐侵衣润。重想冶游踪迹，唯有湘兰盈畛。鬓华改，任蜂狂蝶乱，情怀消尽。",
      "梁间栖燕稳。应怪谢堂，不见歌成阵。锦瑟横床，香奁扃箧，点点堕脂残粉。藉酒暂忘前事，斜倚熏笼微困。睡醒也，又夜深人悄，一镫寒晕。"
    ]
  },
  {
    "id": "adcfe4db60df08612b0a66dd4a570793",
    "title": "玉楼春·张梦痕从常熟市河豚，置酒招饮",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "琴川网罟如云起。水涨蒌蒿长满地。欲将佳咏继欧梅，体物茶烟无好意。",
      "千金一饭真何啻。头白相如亲涤器。腹腴乳雪滑流匙，更比蟹螯风味美。"
    ]
  },
  {
    "id": "adcfe4db60df0861d0c29320c9240a8b",
    "title": "赤枣子",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "花袅袅，叶萋萋。并禽相唤压枝低。停绣见来愁不语，背人描上茜罗衣。"
    ]
  },
  {
    "id": "adcfe4db60df08614671a5c17f0e021f",
    "title": "绕池游慢",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "芳园景好，见黄鹂逐伴，翡翠相将。几曲清溪浮远碧，波痕动、林影苍茫。绕径新篁。袅风向晚，著面微凉。亭高望夐，留连未去，立尽残阳。",
      "千载吴宫寂寞，输此日花下，犹藉壶觞。昨遇灵岩山畔路，蔓草掩、丘冢成行。想子胥寄恨，怒潮回、空溯荒江。自策瘦筇，闲时行乐，休吊兴亡。"
    ]
  },
  {
    "id": "adcfe4db60df08618e914844a8df78ae",
    "title": "眼儿媚",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "未语先看笑轻盈。寒夜觉春生。双瞳剪水，流波侵鬓，画也难成。",
      "丽华标格何烦拟，燕赵擅娉婷。销魂最在，酒边斜睨，枕上微饧。"
    ]
  },
  {
    "id": "adcfe4db60df086167162e558c675a34",
    "title": "添字渔家傲",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "复阁重帘春未曙。凤咮衔镫，缭绕香烟护。贴地氍毹鸿衬步。罗衣举。翻翾更作回风舞。",
      "长夜欢娱容易度。门外斑骓，不解留人住。一霎轻云笺薄雨。鄣泥污。预愁明日花间路。"
    ]
  },
  {
    "id": "adcfe4db60df08617146894bc621b33e",
    "title": "诉衷情·集梅溪句",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "鸳鸯难得再成双。多梦睡时妆。洛神一醉未醒，珠佩锁瑶箱。",
      "天渺渺，酒狂狂。怯流光。柳花如洒，春枕犹欹，空费思量。"
    ]
  },
  {
    "id": "adcfe4db60df086111631fd5e0f5c43d",
    "title": "法曲献仙音·和清真",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "烟湿墙花，风翻阶药，昼寂春光闲度。绣榻斜凭，翠楼遥瞩，帘衣半遮门户。甚柳下停骖处，轻云屡成雨。耳边语。",
      "记殷勤、数番低告，争信道、俄顷便嗟乖阻。梦里得相亲，尚依稀、眉黛娇妩。细擘蛮笺，怕深衷、难寄豪素。但衔将幽怨，燕子一双飞去。"
    ]
  },
  {
    "id": "adcfe4db60df08619f54d1eeeb254780",
    "title": "春声碎",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "愁里过清明，日日无情风雨。凄凉客馆，佳期乖约，只满帘飞絮。空凝伫。又波浪接天，帆影落，闲鸥聚。",
      "韶光自来去。渐少尊前旧侣。千般恨在，数老病、江淹未须赋。隋苑路。芳草遍绿长堤，忍隔断，春归处。"
    ]
  },
  {
    "id": "adcfe4db60df0861e78f81302901a4ed",
    "title": "行香子",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "玉琯新声，锦瑟华年。渡桃根、双桨波远。香萦舞袖，钗亸欹鬟。正绮筵开，花作幄，酒如泉。",
      "鬓丝禅榻，相忘已久，为闻歌、偶惜前缘。佳人何在，更倚楼看。想共今宵，风一箭，月初弦。"
    ]
  },
  {
    "id": "adcfe4db60df08610e555c43649c67b1",
    "title": "三姝媚",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "嚣尘何处避。爱邻园深幽，半湾流水。水曲朱檐，认旧时烟艇，画桥闲舣。步屐留痕，空怅想、朋簪欢事。艳素娇红，犹似新妆，向人争媚。",
      "曲径高低成势。看种竹专丘，护花编枳。顿惜芳华，待自携斑管，遍题名字。袖拂云根，随意藉、莓苔酣醉。唤取啼莺相送，东风又起。"
    ]
  },
  {
    "id": "adcfe4db60df08613ec72c69942edb02",
    "title": "浣溪沙·三月三日清明，蔬畦有新词见示，余方为作苏堂弦外图成，因并得句",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "苏小门前柳拂衣。苏公堂外水平堤。好将新句接梅溪。",
      "上巳并逢寒食后，故人偏与落花期。朱弦弹罢有余思。"
    ]
  },
  {
    "id": "adcfe4db60df086122901b7bdaf714c4",
    "title": "一落索·鲍亚白小桃花馆填词图",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "隐映新妆窥户。愁来无据。溯溪相引泛流霞，被昔梦、游仙误。",
      "扑簌满庭红雨。凭阑索句。芜城尽处日平西，料别有、伤心赋。"
    ]
  },
  {
    "id": "adcfe4db60df0861ba2b3d513fc47c39",
    "title": "采桑子慢·偕叙甫游虞山，至兴福寺、帘珠洞、大小剑门，欲访柳如是墓，不果",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "平芜到海，螺黛遥浮烟际。任摇兀篮舆徐转，树隐招提。石屋阴寒，散珠跳玉雨霏霏。登临高处，澄波四远，洲渚都迷。",
      "苔磴数盘，直穿岩罅，风裂单衣。恨如此、山川奇秀，偏负蛾眉。一舸当年，更无人去伴鸱夷。春游谁酹，孤坟宿草，红豆新枝。"
    ]
  },
  {
    "id": "adcfe4db60df086194e173bf5da9bfdd",
    "title": "卜算子·刘定之索画，为作溪山平远图，并赠句",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "貌比鹤清癯，心似僧孤定。茧纸豁藤入手来，照眼明于镜。",
      "玉轴锦装题，蒐讨多名胜。独爱云林数笔秋，此意凭谁省。"
    ]
  },
  {
    "id": "adcfe4db60df086187fd27f96d722a16",
    "title": "醉春风",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "莫惜残春尽。微馨苏酒困。湘兰一剪倚风开，认认认。长日帘栊，个人情貌，暗萦方寸。",
      "咽泪还添恨。唯见腰肢损。旧盟纵道不堪凭，问问问。玉腕香瘢，绣巾欢唾，甚时销褪。"
    ]
  },
  {
    "id": "adcfe4db60df0861d5cedc6e7e98aecd",
    "title": "黄鹂绕碧树",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "帘幕垂清昼，廊深阁迥，自忘朝暮。兀案萧闲，对茶烟扬碧，简编横素。那堪静里，顿萦惹、千丝愁绪。因记取上巳，春游未远，韶光和煦。",
      "绮陌芳华竞吐。好相将、破除烟虑。却因甚恣，漂浮异国，轻弃乡土。为扫菟园旧径，愿且约、东君住。枝头数点红英，半妆娇树。"
    ]
  },
  {
    "id": "adcfe4db60df086102b7edf5aef2a6c5",
    "title": "浣溪沙·再和蔬畦",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "啼鸟催人换裌衣。绿荫将雨护新堤。问君何事唱前溪。",
      "乐奏钧天原是梦，恨填沧海更无期。眼中风物尽堪思。"
    ]
  },
  {
    "id": "adcfe4db60df08615e3bdf746db91b86",
    "title": "露华",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "晚云漏日。共信步郊园，一逞闲适。宿雨未干，花粉沾衣浓滴。四围尽种松杉，却看绿阴成幂。轻飙过、笙簧奏时，动人心魄。",
      "劳生未许偷息。但假日销忧，来寄踪迹。岁岁暮春时候，青子堪摘。漫惜鬓点吴霜，不减杜郎标格。留恋处，黄鹂更如旧识。"
    ]
  },
  {
    "id": "adcfe4db60df08614334969f701f4435",
    "title": "蝶恋花",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "一架蔷薇开欲遍。蝶羽成双，每向花丛见。此日谁同花下宴。美人独立生离怨。",
      "罗带轻杨钗凤颤。小作回旋，又恐腰肢软。吹得柳花过别院。自怜风起因团扇。"
    ]
  },
  {
    "id": "adcfe4db60df086150073f3eab8b8851",
    "title": "醉花阴·唐子畏墨笔仕女，一树，一石，美人立其下，持扇凝睇，若有所思",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "庭树蒙茏新雨后。藓径双鸳瘦。纨扇惹飞花，纵使飘残，犹近君怀袖。",
      "铅华洗尽森含秀。看墨痕沾透。桃坞渐春深，写了闲情，应费闺中绣。"
    ]
  },
  {
    "id": "adcfe4db60df08611074a891584fa470",
    "title": "品令",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "梦峡行云晓。更远放、嘉陵棹。伶俜羁枕自怜，但有江梅开早。记取簪花盈髻，是谁年少。",
      "翠罂共倒。这往事、休重道。晚来帘卷，画楼四处，笙歌围抱。忽发狂言惊座，旧情未老。"
    ]
  },
  {
    "id": "adcfe4db60df0861d8b009472d5d2059",
    "title": "八六子·甲午午日作，用紫霞翁体",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "倚雕栊。绿阴庭院，几枝榴绽鲜红。又彩缕、添缠玉臂，浴兰初罢，菖蒲饮竭千钟。",
      "流光催老匆匆。曾识荒荆驼卧，还看碧海尘空。漫回首韶年，也逢重午，巨鲸吹浪，杨鬐都化艨艟。",
      "此日旗翻翠岭，何人诗衍彤弓。按薰风。料弦歌、四方正同。"
    ]
  },
  {
    "id": "adcfe4db60df086117973007e31278b2",
    "title": "待香金童",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "雨云江上未碍，寻幽屐。踏破林阴苍翠色。行到断桥还伫立，垂柳依依，似曾相识。",
      "念吴王废苑，有人家住侧。对千顷风荷，摇乱碧。日晚藕花香满席。",
      "好景依稀，断肠孤客。"
    ]
  },
  {
    "id": "adcfe4db60df086101029ab0051098fd",
    "title": "下水船·贞白将有北京之行，以此送之",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "尽日廉纤雨。寒意时侵庭户。过了端阳，裁缝尚迟衫纻。问征路。淮水轻装北渡。还指燕云深处。",
      "漫回顾。袖里长杨赋。谁道今时不遇。金爵觚棱苕峣，际天如故。待休务、急整归鞭千里，应识闺中凝伫。"
    ]
  },
  {
    "id": "adcfe4db60df086186b912028a378f9a",
    "title": "虞美人",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "澄波鸭绿朝晖映。黛扫山眉靓。美人眉黛学春山。一枝压鬓李为冠。晚云盘。",
      "持将百草阶前斗。倦饮葡萄酒。西风骤起落花狂。雄蜂雌蝶本难双。各飘扬。"
    ]
  },
  {
    "id": "adcfe4db60df08617168913c03aef5cf",
    "title": "朝中措·喜公武过访。公武居歌乐山时，数梦有妇人介胄来见，自言是秦良玉，因请人写其貌，又尝属余为解甲归耕图，未之应也",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "蚕丛鸟道昔经行。蜀魄不堪听。江海一尊，回首松篁，万籁争鸣。",
      "平生有梦，帐中玉貌，马上长缨。老去雄心仍在，何须便说归耕。"
    ]
  },
  {
    "id": "adcfe4db60df0861c71670200bda030f",
    "title": "南柯子",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "竹里安鸡栅，林阴覸鹊巢。一廛容我谢烦嚣。比似杜陵茅屋近荒郊。",
      "出处何劳问，功名亦偶遭。郑詹端策总无聊。不见虎丘金剑掩蓬蒿。"
    ]
  },
  {
    "id": "adcfe4db60df086166bdd89e1629544b",
    "title": "探芳信",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "四郊雨。正水涨平桥，寒深极浦。讶稻畦千顷，连翩下飞鹭。闭门卧掩檐前滴，不异平阳坞。向中宵、自理愁端，寸笺难诉。",
      "还念旧情否。又暗碧苏堤，柳垂新缕。冷落湖山，为行潦、后期阻。寻常游事无多恨，直恐归耕误。问何时、灭尽乖龙部伍。"
    ]
  },
  {
    "id": "adcfe4db60df0861f29ff18e2a95805e",
    "title": "点绛唇",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "花外层阴，夜来尽化高唐雨。楚腰翾举。轻似枝头絮。",
      "一呷琼浆，后会知何处。空延伫。助人悽苦。楼上三通鼓。"
    ]
  },
  {
    "id": "adcfe4db60df08618ec4f3a3ff7e4c0d",
    "title": "绮寮怨移居青年会，时苦霪潦，又新闻鹓雏丧，忧来百端。用清真韵作",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "倦旅频移栖处，苦催尘梦醒。看几曲、□井修廊，烟霄里、势转亭亭。",
      "蟠螭题名自惬，何时见、旧日双鬓青。叹故人、弃掷重泉，音书在、泪滴衫袖盈。",
      "怅望未知去程。新词细写，何人更报瑶琼。向夕凄清。",
      "野歌动、忍堪听。平途化为泥潦，此际感、异乡情。漂花半城。",
      "风声伴碎雨，终夜零。"
    ]
  },
  {
    "id": "adcfe4db60df0861306019a7956474ec",
    "title": "女冠子",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "簇花团锦。中有神仙流品。翠鬟翘。",
      "绣屐笼纤趾，罗裙束细腰。一声歌宛转，千种态妖娆。借问胡麻熟，肯相邀。"
    ]
  },
  {
    "id": "adcfe4db60df0861f137049b711d89a3",
    "title": "阮郎归",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "植根长在楚江湄。江涵奁影宜。蕙茎兰叶自相依。那堪生别离。",
      "风淅淅。雨凄凄。飙轮日夜驰。去时曾见疾如飞。归心偏恨迟。"
    ]
  },
  {
    "id": "adcfe4db60df0861942d913be0ef186b",
    "title": "柳初新",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "柔条弄影阑干罅。渐秀眼星星也。巧藏莺语，频穿燕剪，顿觉绿阴堪画。随处秋千台榭。盛嬉游、红妆娇奼。",
      "忆否吴城胜夜。移兰桡、帘衣初卸。羽觞交递，笙歌竞举，醉舣柳桥阴下。叹顷刻、风流拌舍。向如今、几回吟写。"
    ]
  },
  {
    "id": "adcfe4db60df0861da18a1511bf47831",
    "title": "水龙吟·巨浸为灾，风雨助虐，余呼天而愬之",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "泪兮汹涌狂流些。来兮挟风辀些。怀山浩浩，势吞平陆，垫神州些。眷顾生人，欲排阊阖，陈情繇些。桂旗兮纷乱，惊波无极，灵之下，夷犹些。",
      "问我兮焉求些。信独抱此忠周些。雨师屏翳，恣其饕虐，驾龙虬些。愿得天工，赫然冯怒，惩愆尤些。四时兮既序，春耕夏耨，绿千畴些。"
    ]
  },
  {
    "id": "adcfe4db60df0861bb73469936c4df8d",
    "title": "定西番·诵孙光宪鸡禄山前词，为之神王。试以今事拟之",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "千里飞行杀敌，鸿雁阵，鹳鹅军。乱浮云。",
      "步骑更闻皆捷，残羌无处奔。一发连珠枪弹，殪千人。"
    ]
  },
  {
    "id": "adcfe4db60df08617c5239163ffe797d",
    "title": "鹊桥仙·七夕",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "届新秋、华镫映蟾光，陌上飞度。敞琼楼、翠娥凭肩私语。从来佳偶缱绻誓，肯同朝暮。天意忍，定越岁经年，暂教欢聚。道远又横片渚。",
      "想凝眸、自含啼雨。良会短、见时已嗟迟误。深宵寂寂风露。况鹊桥无据。笑他针女，替双星延伫。"
    ]
  },
  {
    "id": "adcfe4db60df0861dcea72a629419ca2",
    "title": "八声甘州",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "看茫茫巨浸拍天浮，高原总成河。任山林薮泽，不逢魑魅，却见蛟鼍。万姓田庐漂荡，粒黍更如何。郑侠流民意，图画难摹。",
      "回想汉家物力，值秋风瓠子，一例悲歌。念九州疏凿，才信禹功多。幸年年、如云畚锸，筑金堤、千丈玉嵯峨。从今始，奠鳌基稳，沧海无波。"
    ]
  },
  {
    "id": "adcfe4db60df0861442906b0163c3d0f",
    "title": "上行杯",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "顾眄英姿飒爽，挥手去、远度燕辽。祖帐风回尘似洒。",
      "将军立马。统貔貅，行广漠。野宿。吹角。征旆萧萧。"
    ]
  },
  {
    "id": "adcfe4db60df0861c2ebbe3b88d1548b",
    "title": "鹧鸪天",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "杰阁巍台气象通。星辰原只隔房栊。檐前暗堕三更月，海上斜驱七级风。",
      "人不寐，思无穷。横流此日任西东。饶渠衔石多精卫，未抵龙骧万斛功。"
    ]
  },
  {
    "id": "adcfe4db60df086101ef130088e52d63",
    "title": "水晶帘",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "深巷停车缓。乍归拂、缁衣尘案。手插瓶花，正玉蕊舒迟，锦帏遮浅。渐近中秋残暑在，更试捉、轻罗小扇。透窗纱、一片虫声，未知近远。",
      "纤云晚来卷。任安排簟席，湘纹初展。傍绿梧深竹，举杯自劝。偷得闲身非易事，待重把、流光细检。喜明朝、瓜果筵陈，桂华又满。"
    ]
  },
  {
    "id": "adcfe4db60df0861706127c31b6f7273",
    "title": "天香",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "电烛笼纱，风轮替扇，良宵顿减秋暑。擘藕丝长，穿莲薏在，不比向时樽俎。感甄洛浦。怕平视、刘桢未许。鸡舌偷含麝香，分佩自怜奇遇。",
      "清商动弦绕柱。闇嵯峨、碧云不度。信道旗亭争唱，韵流千古。惆怅停歌罢舞。怎忘得、娇羞背人语。语吐幽兰，情伤坠絮。"
    ]
  },
  {
    "id": "adcfe4db60df0861e93f19081f0dc167",
    "title": "减字木兰花·为何叙甫追题春晖图",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "谁非人子。得报慈恩能有几。树静风摇。万古吟成恨未消。",
      "觥觥我友。戎马驰驱亲白首。欲驻春晖。长见丹青事已违。"
    ]
  },
  {
    "id": "adcfe4db60df0861a663178604fc4b15",
    "title": "更漏子",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "罢熏香，慵傅粉。睡起又添新困。斜汉没，晓烟横。归鸿三两声。",
      "愁无际，梦千里。江上早生秋意。风动屋，浪催舟。莫登江上楼。"
    ]
  },
  {
    "id": "adcfe4db60df0861a6631786459ad0a3",
    "title": "更漏子",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "一江风，三日雨。黯黯别离情绪。帆去疾，雁归迟。连天衰草时。",
      "相思极，终无益。悔把玉环轻掷。环易缺，玦难圆。寸心私自怜。"
    ]
  },
  {
    "id": "adcfe4db60df0861a66317864567766e",
    "title": "更漏子",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "蕙初残，荷欲尽。又是一年秋讯。怀旧国，倚疏栊。泬寥天宇空。",
      "闲无那，愁归卧。渐落远街镫火。人语寂，客魂惊。夜长钟自鸣。"
    ]
  },
  {
    "id": "adcfe4db60df0861a66317862140b89a",
    "title": "更漏子",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "掩金铺，陈绣褥。交颈故回明烛。从别后，忆欢时。背镫双泪垂。",
      "鸿都客，殷勤觅。何计能招魂魄。关月黑，海波浑。此情休共论。"
    ]
  },
  {
    "id": "adcfe4db60df0861794cbc4b694df1c9",
    "title": "齐天乐",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "一枝还共鹪鹩借，扶摇任看鹏翼。旧畹滋兰，闲阶种药，微愿何时偿得。凭高自适。见风掠危樯，雾迷遥碛。顿感羁心，故园相望泪沾臆。",
      "因知飞鸿路杳，去家千万里，归到无力。澹冶秋光，萧疏悴叶，殊域同悲离索。支机倦息。纵新约堪凭，后期犹隔。寄语天涯，露从今夜白。"
    ]
  },
  {
    "id": "adcfe4db60df08613c597e422a1e9179",
    "title": "拜星月慢",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "背郭诛茅，临流栽树，小筑幽栖别馆。夕雨朝霏，指溪山千变。故人在，屡约筇枝屧步来往，酒榼茶樽经惯。倚棹吴江，有丹枫如绚。醉相携、钓客垂虹畔。",
      "渔舟稳、便做严滩看。未料短梦醒时，已盟鸥鹭散。怅今来、废绿平芜苑。垂杨瘦、竞宿昏鸦乱。又渐渐、堞英西沈，望高楼不见。"
    ]
  },
  {
    "id": "adcfe4db60df086146df085e7b1b7fc8",
    "title": "步月",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "绿野堂空，紫箫声绝，断肠试与谁说。度墙薜荔，挂几丛残叶。沼莲净、结实旋枯，庭梧冻、颤枝先折。飞霜后、苔藓旧痕，更愁消歇。",
      "徘徊清泪浥，还记艳春时，芳宴同列。醉移簟枕，看穿花双蝶。验前事、钗上燕分，伴新恨、草闲蛩咽。凉宵迥，唯有透帘皓月。"
    ]
  },
  {
    "id": "adcfe4db60df0861e36daca6f3fe678f",
    "title": "望远行",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "芳菲纫茝佩，绝似楚灵均。遣离忧、踟蹰日暮倚修门。想佳人情重，掩涕每思旧恩。渐绿鬓、凋来惭镜痕。",
      "寒梅高格调，花堕实空存。只无情羌笛，吹怨且休论。任秋风摇荡，落叶终归本根。怎紫凤、青鸾长断群。"
    ]
  },
  {
    "id": "adcfe4db60df08617ef3c30046ca4ae3",
    "title": "芙蓉月",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "赪玉比颜色，波含绮、嫩蕊凌晨初吐。娇扶半醉，似怯深秋风露。遥指芙蓉城郭，毕竟不谙谁主。仙驾拥，洛滨回，可有采珠神女。",
      "依稀记前度。泻琼盘滴沥，和泪倾注。莲舟轻扬，还被歌声留住。木末从夸佳艳，远何许，休回顾。凉月在，绕银塘，此时情苦。"
    ]
  },
  {
    "id": "adcfe4db60df0861bab2e6663a38417d",
    "title": "汉宫春·题秦彦若牡丹册",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "罗盖牙签，尽旧时题品，窈窕花工。筌熙偶传妙手，移入图中。娇黄嫩紫，似含情、斜倚熏笼。争信得、当年姚魏，便教占断春风。",
      "就里一枝秾艳，是谪仙醉酒，月下曾逢。天香更兼国色，宠冠唐宫。繁华瞬改，讶雒阳、亭馆都空。应让我、挑镫玩取，因花细想徽容。"
    ]
  },
  {
    "id": "adcfe4db60df0861d1a02fbcb1ae2f6b",
    "title": "鹧鸪天·国庆节口号",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "巷陌条条簇队行。楼台处处沸歌声。人间共度狂欢节，天上都开不夜城。",
      "银作树，火为星。飞光直射海波明。定知来岁销残寇，更要新词咏太平。"
    ]
  },
  {
    "id": "adcfe4db60df086103e9828a7a803aaa",
    "title": "伤情怨悼侄女令仪，自北京归三日而殒",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "奔轮危渡涨水。赴暮程千里。盼到归家，温情酣梦绮。",
      "釭花红焰报喜。甚片霎、惊风吹坠。嘅念人生，难将朝露比。"
    ]
  },
  {
    "id": "adcfe4db60df086125665b36f14e4cd3",
    "title": "水龙吟",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "乱鸦飞破苍茫，飒然秋气生乔木。无边落叶，登山临水，悲同宋玉。寒雨敲窗，瘦筇支径，总怜人独。问重阳过了，荒篱寂寂，谁共我，斟醽渌。",
      "忽枉朵云笺幅。紫箫吹、龙吟一曲。闲开笑口，牛山佳会，更簪黄菊。付与新声，细商宫徵，缓催丝竹。但司勋老矣，青楼梦好，倩何时续。"
    ]
  },
  {
    "id": "adcfe4db60df08619edd63826f3c17cd",
    "title": "采桑子·杨仲子七十，乞小词为寿",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "十年前事堪追忆，羁泊蚕丛。酌酒酬翁。乐旨商量缵旧功。",
      "子云作赋原余事，妄笑雕虫。易俗移风。只在鹍弦指拨中。"
    ]
  },
  {
    "id": "adcfe4db60df0861969427ac3d61bac2",
    "title": "蝶恋花·秋末还寄庵，值霜降日雷雨大作",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "枫叶梧枝交影覆。半卷书帷，枕簟新寒透。午睡瞢腾如中酒。忽惊檐瓦跳珠溜。",
      "夏雪冬雷元自有。便到秋深，未是阳消候。辟历一声穿户牖。黄花憔悴空低首。"
    ]
  },
  {
    "id": "adcfe4db60df0861dc41f87cf78ca1bd",
    "title": "木兰花慢",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "爱秋岚静窈，数携策，共追寻。正瘦菊篸篱，丹枫绚野，途转幽深。栖霞最名胜处，讶千盘、危隥薜萝阴。忽睹厓段篆刻，二徐字比兼金。",
      "知音。恨不同时，摩倦眼，费沉吟。问祭酒书传，悬针体好，谁契深心。欣然故人命笔，料山灵、呵护到如今。毡蜡从君细玩，旧游如梦销沈。"
    ]
  },
  {
    "id": "adcfe4db60df0861037cbe829bfebe28",
    "title": "早梅芳·近",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "霜笛清风帘窈。乍觉寒生峭。清溪残影，邓尉新愁向谁道。树丛山径窄，蒂密燕支小。叹吟朋胜事，两地梦萦绕。",
      "会时难，去路杳。久客伤怀抱。频移佳种，未许繁花乱晴昊。雁书迟有待，庾岭春将到。慢开尊，故人今又少。"
    ]
  },
  {
    "id": "adcfe4db60df0861ab35b5cac360f782",
    "title": "彩云归",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "朱楼静掩款兰房。对菱花、浅拂铅黄。耽媚容、艳色增留恋，欢渐恣、饮竭千觞。醉时听、耳边私语，感留髡意长。几度宴阑襟解，暗地闻香。",
      "舟航。催人去骤，恸离筵乍启，顿减容光。别来纵有，无限风月，愈感凄凉。怕目穷、千山万水，薄幸拌却相忘。争知我、清晓黄昏，不断思量。"
    ]
  },
  {
    "id": "adcfe4db60df0861827913417907505a",
    "title": "生查子",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "楼外月疑烟，帘底花如雾。歌管暂教停，为爱惺忪语。",
      "欢情难久长，别有行云处。和泪出门时，化作蒙蒙雨。"
    ]
  },
  {
    "id": "adcfe4db60df0861b917e53e0488c4ef",
    "title": "浪淘沙·观菊花会，雪艳以下俱佳种品名",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "四序变炎凉。秋感茫茫。新时草木亦昂藏。堪笑当年陶令宅，篱菊粗黄。",
      "雪艳粲成行。金缕衣长。绿荷低覆紫鸳鸯。比似春华尤烂漫，恰耐冰霜。"
    ]
  },
  {
    "id": "adcfe4db60df0861878c42bf53021ce6",
    "title": "慢卷紬",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "尘昏匣镜，香消篆缕，孤影伤憔悴。但历数前踪，臂印心盟，看花对酒，无穷情味。巷陌依然，旧人何在，回首轻抛弃。更杳杳沧溟，似雪波涛，鱼讯休寄。",
      "连环带系。空相对、脉脉含愁思。可还得重逢，细与镫前覼缕，尽说一生心事。劝著伊行，几经魔难，辛苦安家理。未应似当初，暮宴朝欢，只恁虚费。"
    ]
  },
  {
    "id": "adcfe4db60df0861816a528fb995b01b",
    "title": "轮台子和耆卿韵，原词残月疑残日之误，故易之",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "霁满江天，澄波摇空碧。投巢暮鸦还，稳现背郭，半林斜日。炊烟渐起茅屋角，墟畔有、四五牧童横笛。此时堪动乡里思，偏不见、玉郎颜色。想迁客。萦怀旧国。望山重岭隔。甚处寻栖息。况远边、锋镝如交织。",
      "愁马蹄摧，归未得。但泪痕沾血，湘妃庙前，昭君坟侧。因思少日趋梁益。共醉度艳冶，花开绕陌。杜鹃啼后，闻一院棠梨，风翻雨坼。惊心魄。至今行役。纵身在、忍佳景虚掷。"
    ]
  },
  {
    "id": "adcfe4db60df086179bb00131c103a6e",
    "title": "江城子",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "山坳猎火夜微明。闪繁星。没深箐。霹雳惊飞，狐兔敢纵横。一试健儿身手了，横海去，剪长鲸。",
      "少年我亦志澄清。愧同盟。百无成。便欲从游，强起臂鞲鹰。衰鬓不如原上草，畬烧后，更能青。"
    ]
  },
  {
    "id": "adcfe4db60df08617780fe5d97afb8e4",
    "title": "八拍蛮·题雪岭红旗图",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "卅载战争成大功。笔端能貌气沈雄。试看雪山三万仞，红旗插上最高峰。"
    ]
  },
  {
    "id": "adcfe4db60df0861a62bd374b3672352",
    "title": "浣溪沙·樱桥以自寿诗索和，题赠小词",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "卜宅图成艳可夸。樱桃红胜晚来霞。比肩人共倚窗纱。",
      "江令才多轻彩笔，葛洪方好乞丹砂。鬓边应不染霜华。"
    ]
  },
  {
    "id": "adcfe4db60df0861cde09323409a45e6",
    "title": "如意令",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "粉面天然颜色。妆罢不施膏泽。喜诵玉台诗，生字泥郎教得。闲适。闲适。安坐且调琴瑟。",
      "聚首刚能几日。镜破瑶钗分拆。帆影落南州，又报驱车燕北。悽极。悽极。山海迢迢永隔。"
    ]
  },
  {
    "id": "adcfe4db60df08615f43dc4fc0605d1a",
    "title": "锦缠道",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "最早相逢，省识刺梨开后。绕芳堤、醉拈花嗅。李园云散山光秀。",
      "并倚阑看，暗捉凝脂手。",
      "恨惊飞霎时，燕行分骤。竟何曾、暂谐欢偶。向恁时、回忆临岐语，影形须远，但许心中有。"
    ]
  },
  {
    "id": "adcfe4db60df08617ee7f9c5eda96ea4",
    "title": "水调歌头·咏康藏公路筑路队事",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "开凿二千里，驰道直如弦。怒江久称天险，挟石舞奔湍。猿鸟势穷飞度，两角去天尺五，更有雀儿山。肤裂指冰堕，铧锸不曾闲。",
      "缒绝壁，下深谷，誓无还。借问五丁神力，坐对亦愁叹。筑路艰辛如此，何愧边头战士，报国寸心丹。视死等归耳，临睨白云闲。"
    ]
  },
  {
    "id": "adcfe4db60df0861eae6f9703d10c355",
    "title": "惜奴娇吴绢墨笔花卉草虫长卷",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "桃李妆成春半。烟景条风弄妍暖。频倚疏栊，浅注黛墨，细与传神冰茧。旧迹追寻，曾约萧郎恣游衍。试描他、蜂蝶轻盈，暗许两情款。",
      "稀见。似此闺中彦。想翛然、御缟衣轻倩。闲谱风诗，雅郑继响，并列南华同观。就论丹青，珍比琼瑶古今罕。笑婪尾、芍药开时，更把遗编展。"
    ]
  },
  {
    "id": "adcfe4db60df086197ab738bf530e280",
    "title": "辊绣球赠弹琵琶者",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "镫影射氍毹，回玉臂、沈檀斜抱。数声凄紧，寒林风起，水流幽涧，雁行断侣，远闻悲叫。",
      "此际梦沈魂悄。惊迸散、乱珠飞瀑，忽然收住，敛容推器，逡巡自把，弦中怨语，背人低告。"
    ]
  },
  {
    "id": "adcfe4db60df0861c47caf5d15205a6a",
    "title": "于飞乐",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "小曲闲坊，就中曾占香巢。清晨自裹鸾绡。黛眉弯，脂晕薄，浅画轻描。妆成细看，尽堪怜、淡冶娇娆。",
      "几度经春，残红铺地，浮生顿感飘摇。对欢筵，添宿恨，长罢筝箫。由他蜂蝶，从今去、别过花梢。"
    ]
  },
  {
    "id": "adcfe4db60df0861e076dec5ebf21d60",
    "title": "鹧鸪天·辟畺苦偏废久矣，犹传言相问，作此代简",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "问讯犹残两病身。知交半作路旁尘。枯藤缠臂垂垂折，薄雾遮眸翳翳昏。",
      "书插架，酒开樽。生涯如此未全贫。老来岁月飞腾过，珍惜明年有闰春。"
    ]
  },
  {
    "id": "adcfe4db60df08612c02bcf501be8b1c",
    "title": "瑶台月",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "层冰冻裂。重帏下、凝寒砭刺肌骨。驰驱万里，壮士肝肠偏热。戍玄菟、列帐云屯，横青海、朱旂风掣。融不尽，千山雪。望犹是，故乡月。奇绝。魂飞险阻，狂歌共彻。",
      "从古道、名利虚设。岂便要、都忘事业。恨此身老大，海边潜蛰。看枝头、数点红英，又渐把、春光偷泄。怀远道，空纡结。对芳景，自怡悦。心切。终须结子，和羹时节。"
    ]
  },
  {
    "id": "adcfe4db60df086180e72080037ebd62",
    "title": "雪梅香",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "洒窗幕，飘飘急雪度回风。睇渔村山市，遥连暝色空蒙。荒径涂泥絮沾白，小炉松柏火添红。感凄寂、岁事将阑，佳侣难逢。",
      "欢悰。已消尽，积素无端，镇绕心胸。咫尺音书，未如永夕相同。海上仙槎望中失，别时情语觉来空。岩凝后、寒梢破蕊，还斗春工。"
    ]
  },
  {
    "id": "adcfe4db60df086190b17e590c6e6cc2",
    "title": "宴清都",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "按曲秦筝柱。纤腰折、恍疑鸾凤骞翥。连昌罢饮，华清倦浴，羽衣飘举。倾城自出唐宫，怕赵后、留仙未数。任旧日、宠擅梅精，长门冷寂羞妒。",
      "镫前换了青裙，桑柔细撷，行畏多露。春雷四起，银壶碎击，座中雄顾。周郎鬓丝霜尽，更为汝、青回半缕。会散时、客怨花迷，伥伥自语。"
    ]
  },
  {
    "id": "adcfe4db60df086141dacdc0390a7755",
    "title": "双雁儿",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "淙淙雪水溜阶渠。晓日淡，晚风粗。闭门闲读道家书。精中观，摄万珠。",
      "运行无极亦须臾。仗斗酒，到华胥。置身浑似邃皇初。任峥嵘，岁又除。"
    ]
  },
  {
    "id": "adcfe4db60df08611a4d2a4ee8ee1177",
    "title": "高阳台·熏炉",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "宝镜分光，园规范器，雕文刻镂层冰。朱火微然，围将帘幕深深。麝煤印就团圞迹，讶些时、暖到中心。守长宵、斜倚朦胧，闲杀鸳衾。",
      "氤氲。只隔红楼角，任风吹缟袖，雪满瑶簪。乡近温柔，何妨有酒同斟。非烟非雾神仙境，笑巫山、犹许寒侵。待残春、拨尽残灰，旧梦堪寻。"
    ]
  },
  {
    "id": "adcfe4db60df086125eb6af7f77f7ddf",
    "title": "清平乐",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "乡傩事了。帖子宜春好。里巷欢呼腾捷报。收取一江山岛。",
      "归来点勘舆图。意气犹灵壮夫。夜梦轻舠如叶，乱流飞渡澎湖。"
    ]
  },
  {
    "id": "adcfe4db60df08611b36905ef3c419aa",
    "title": "玉女迎春慢",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "高阁凌虚，烟霏宿、寂寂回廊深处。十丈幡竿自舞。几簇金铃丛语。连宵风苦。便自恐、一春迟误。花开花落，回忆去年，嘉会堪数。",
      "飞来粉蝶轻盈，如寻旧约，绿阴低护。未识芜园野景，尽作瑶台碧柱。倦游情绪。任逐渐、看花成雾。倚枕闲停，错落数声钟度。"
    ]
  },
  {
    "id": "adcfe4db60df0861c06ac9f21403e514",
    "title": "南歌子",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "罗幕垂三面，香炉刻九层。春暖不知冰。曲房深隐处，坐弹筝。"
    ]
  },
  {
    "id": "adcfe4db60df0861e7c336e8143b0e1a",
    "title": "华胥引",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "铺苔荒径，摇月空枝，凭阑意怯。怨曲萦怀，芳尊在手同饯别。日晓波落寒汀，望远帆明灭。人逐春归，寄情难写花叶。",
      "霜鬓飞蓬，更能禁、乱愁相接。楚云燕岫，人间千重路绝。缭绕游丝空际，怕遇风吹折。身与韩凭，梦魂应化双蝶。"
    ]
  },
  {
    "id": "adcfe4db60df0861d541c93ef54c4d3e",
    "title": "好女儿",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "仙侣同游。慧业同修。佐年时、麈尾清谈会，费葡萄佳酿，碧螺春茗，龙脑香篝。",
      "人事飘蓬无定，枉笺翰、写绸缪。道新来、是处堪临眺，有倚天高柱，连云别馆，隔雨红楼。"
    ]
  },
  {
    "id": "adcfe4db60df0861ece5e199cd009611",
    "title": "柳梢青",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "小径徘徊。金蜂未集，玉蝶初开。咫尺名园，游春士女，相望登台。",
      "河阳花艳成围。笑栎社、终为弃材。谢朓闲情，方同战胜，自剪蒿莱。"
    ]
  },
  {
    "id": "adcfe4db60df0861f32f182e5c089c38",
    "title": "浣溪沙",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "秾李繁樱次第佳。梧桐未叶柳初芽。巡廊细检小园花。",
      "莫恨连旬多苦雨，未妨暂对试新茶。明朝相忆更天涯。"
    ]
  },
  {
    "id": "adcfe4db60df086124a8cc987eca73d8",
    "title": "寿楼春·重游西湖作",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "携双柑听鹂。问湖堧丽景，还似当时。缓度流花深港，卧虹长堤。云四掩，寒侵衣。甚半春、难逢晴曦。望临水闲鸥，投林暮鸟，无数背人飞。",
      "前欢逝，良朋稀。只追寻胜迹，闲谱新词。烂漫缃桃如绣，畹兰潜滋。醒醉魄，耽幽栖。渐六桥、游船催归。映澄绿湖光，千条万丝杨柳枝。"
    ]
  },
  {
    "id": "adcfe4db60df0861a3eb761bc20535d0",
    "title": "玉漏迟·杭州遇屈伯刚，以词见示，次和",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "晚春欢绪少。鸥盟鹭伴，前踪都杳。快展生平，试探故人怀抱。曲几瓶花低映，更四下、珠帘围绕。应共笑。鬓华自指，相逢非少。",
      "为我细说当年，算得意春风，凤歌鸾啸。几阅沧桑，锁院离离青草。浮世不劳梦想，但教看、湖边飞鸟。归路悄。愔愔半堤斜照。"
    ]
  },
  {
    "id": "adcfe4db60df08619b02ba6d5a0cc9a7",
    "title": "菩萨蛮",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "宫奁旧制圆如月。土花蚀处云亏缺。持问乐昌家。千秋同此嗟。",
      "错金痕未灭。蛾黛谁能惜。双鲤语双凫。空怜双影徂。"
    ]
  },
  {
    "id": "adcfe4db60df086147daf1b90e9d0c89",
    "title": "楚宫春慢",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "冥蒙似雪。恨飞絮飘扬，垂柳空结。记取旧时，轻把阳关歌彻。醉里翻成懊恼，任是处、芳华衰歇。断却郊游帘幕底，日夕生寒，不是年年三月。",
      "催归正苦，惊听处、枝头啼鹃声咽。归计未成，难与他人深说。客馆书帷静掩，忍细数、蟾蜍盈缺。驻得残春总无绪，绿野新阴，那抵花开时节。"
    ]
  },
  {
    "id": "adcfe4db60df086190cc32fdcf254ba5",
    "title": "清商怨·小凤饼传为粤女所制，遂以其名名之",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "凝酥风味漫省。动少年凄哽。似擘桃瓤，于中无个影。",
      "当炉人自玉映。未料得、相如愁病。一盏茶甘，还宜消凤饼。"
    ]
  },
  {
    "id": "adcfe4db60df0861d2f2032873e8fd4f",
    "title": "南柯子·戏题陇梅词梦图，陇梅，陆氏",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "小日尝怀橘，闲时且品泉。洛游尘污素衣旋。无复士龙笑疾似当年。",
      "装费千金直，图成一梦悬。愿君归老镜湖边。更写梅花新咏续前贤。"
    ]
  },
  {
    "id": "adcfe4db60df086112f4d5da37c57702",
    "title": "卜算子",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "不惜乱花飞，才信风姨妒。万一青蘋末渐空，风又归何处。",
      "泪湿道旁枝，力尽篱根土。化作春泥更护花，此愿天终许。"
    ]
  },
  {
    "id": "adcfe4db60df0861cd011ab3f2089be1",
    "title": "更漏子·慢",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "江雨横飞。又变止须臾，淡日舒晖。小白妍红，曲苑重到，惊看满架离披。独有几朵蔷薇，和粉缀断枝。想多少春华，一往不返，忍误心期。",
      "回首万事都非。算晷节迁流，底用深悲。幸许嘉辰，白头无恙，逍遥散策园池。唯是旧人难见，尺书寄所思。道冬来轻别，数番花风，顿换单衣。"
    ]
  },
  {
    "id": "adcfe4db60df08618c6fea2b51a01472",
    "title": "木兰花用魏承班体",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "几番风，连夜雨。独宿空斋无意绪。寻典籍，勘丹黄，此时聊对前贤语。",
      "铜炉袅袅喷香雾。渐觉更深寒似缕。萧然欹坐暗凝思，一声鶗鴂春先去。"
    ]
  },
  {
    "id": "adcfe4db60df0861a72faa77cfce263b",
    "title": "卓牌子·陈器伯书来，道华山及华清温泉之胜。感怀旧游，追述此解",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "长安昔经游，堪记述、河山胜处。华岳峻极，云横半岭，潼关天险，草封危堵。偷闲览温柔，犹仿佛、华清艳侣。池畔甃玉阶阑，料应是、曾洗凝脂，四围香度。",
      "乱峰骤举。恨虏马、奔驰无阻。废兴千古。嗟凭隘难据。长见金人，咸阳□、放牧桃林未数。回顾。隐几行秦树。"
    ]
  },
  {
    "id": "adcfe4db60df086164ad7248d9d07457",
    "title": "落梅风",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "门前池沼绿粼粼。旁堆翠壁嶙峋。玉梅隔岸斗芳新。几经春。",
      "再来容态全非昔，凄凉笛怨黄昏。数株垂柳独含嚬。扫莓尘。"
    ]
  },
  {
    "id": "adcfe4db60df086174dec63ae862683f",
    "title": "玉楼春·贞白召饮，庆其结婚三十年，茄庵其自号也",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "知君才似丰年玉。耽玩闺房情意足。茄花蕙叶自相当，不羡南山松与竹。",
      "碧双栖畔春盈目。笑指黄云新麦熟。年年酿酒泻珍珠，直到金婚还献祝。"
    ]
  },
  {
    "id": "adcfe4db60df0861fd81a0f1bd70ce68",
    "title": "百字令王晋卿烟江叠嶂图，宋宣和内府所藏，无苏公题诗，盖又一本也",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "素绡开处，看烟云骀荡，悬厓森列。尺幅沧波窥远势，两点轻舟如叶。裂石奔泉，遥汀攒树，点染皆奇绝。东坡佳句，几时双剑重合。",
      "茵念寥落生平，南来北去，随处留车辙。十载嘉陵江上住，更向黔州行役。可惜当时，穷探幽胜，无此丹青笔。惘然凭几，寄愁何啻千叠。"
    ]
  },
  {
    "id": "adcfe4db60df08617582e2c377c0938e",
    "title": "西河·南京访淮甫兄，信宿而去。用清真韵寄",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "名胜地。前游处处堪记。湖心唱彻采莲歌，暮云四起。断墙崒兀古台城，青芜摇荡波际。画桥畔，重徙倚。绿杨宛转丝系。情如浪迹忽归来，燕寻旧垒。",
      "谢家一梦绕池塘，东风还绉春水。小楼背野面近市。想廛居、三载成里。华表莫题身世。倦沉吟、夜寂凭窗遥对。城郭微茫街镫里。"
    ]
  },
  {
    "id": "adcfe4db60df08614334969f25073986",
    "title": "蝶恋花",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "江岸萦回千百里。恒雨恒旸，旱涝还相异。闻道洪都波浸市。此间犹著车翻水。",
      "隐隐长雷中夜起。雨趁风狂，不尽飞腾势。但祝盈沟田畯喜。一身那作新凉计。"
    ]
  },
  {
    "id": "adcfe4db60df086147741b15868a8d91",
    "title": "浣溪沙·陈七彦通访寄庵，雨坐联句",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "屐齿招邀破径苔。卅年前忆乞桤栽。重逢欢尽故人怀。",
      "竹所搜凉延午梦，桐阴为幕障轻雷。眼前风物足低徊。"
    ]
  },
  {
    "id": "adcfe4db60df086147741b15a735952a",
    "title": "浣溪沙·陈七彦通访寄庵，雨坐联句",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "曲巷蟠花认隔墙。低枝交荫护闲房。研朱消得几年光。",
      "寄旅本来无主客，遣怀犹自托清狂。浮云应笑一生忙。"
    ]
  },
  {
    "id": "adcfe4db60df0861aec27e73cc1298a5",
    "title": "玉团儿·和清真",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "轻黄淡素生花束。拟投赠、都非世俗。蚤许通情，初寻门巷，名字偏熟。",
      "残妆自爱长眉曲。笑半裹、红纱映肉。命薄才疏，合欢无分，相见亦足。"
    ]
  },
  {
    "id": "adcfe4db60df086186f1e1e5efd36096",
    "title": "笛家弄·柳耆卿",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "风掠圆波，雨侵斜铎，消除炎夏，破瓜沉李黄昏后。水窗醒睡，露槛招凉，垂杨弄影，芙蕖翻绣。想念伊人，彼时曾见，婉婉凝酥手。采新蓬，戏佳伴，一瞥流光，岁华已旧。",
      "日久。未应忘得，残编共索，碧砚盛朱，旧曲闲寻，玉觞持酒。但恨思短，空裁绮罗，句好莫追秦柳。此番良宵，独游池上，因甚孤欢偶。牵离绪，动悲心，积泪成斑，试看双袖。"
    ],
    "annotation": [
      "笛家弄：或名《笛家》、《笛家弄慢》。柳永《乐章集》注“仙吕宫”。双调一百二十五字，前段十五句四仄韵，后段十五句五仄韵。本词是对宋柳永柳耆卿词的次韵。"
    ]
  },
  {
    "id": "adcfe4db60df086111cf17af1df267b1",
    "title": "师师令",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "山回水阻。极南朝佳处。木兰双桨和歌声，绕不尽、金陵城路。昔往游春湖上雨。正乱花无数。",
      "乡关翻遣生羁绪。借鳞鸿传语。一年芳事近新秋，踪迹在、藕汀莲渚。拗折莲茎丝越聚。问那人知否。"
    ]
  },
  {
    "id": "adcfe4db60df08610c4d144bf8dbdd69",
    "title": "惜秋华京中友人书云：园师艺菊，使当夏盛开，列之琼岛永安寺侧，璀璨殊状，与荷花相映，亦奇观也。稊园以梦窗自度曲徵词，赋寄同社",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "自漉纱巾，向年年记著，重阳开宴。新咏漫传，芙蕖盛时同见。潜教换叶移根，恨步屧、东篱迟晚。调冰，沁芳樽、胜却飞霜庭院。天外寄书简。",
      "伫徘徊琼岛，故人心眼。踏破路尘，隐约万枝光璨。西风靖节还来，又误了、白衣谁遣。悽惋。怕秋容、顿成消减。"
    ]
  },
  {
    "id": "adcfe4db60df0861d3cf789011f26abb",
    "title": "夏日燕黉堂",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "绿阴浓。看梅林堕实，荷沼涵空。行过小径，扬习习微风。鸣蝉度曲斜阳下，爱清音、故拂丝桐。向名园深处，闲祛尘虑，独釂千钟。",
      "好景最难逢。怅秋蟾雾掩，春雨泥融。争如此际，散巾屦从容。余生行乐知无几，幸衰颜、借酒能红。待更携翠袖，采新莲子，满泻筠笼。"
    ]
  },
  {
    "id": "adcfe4db60df0861dfb23ebcdfad144e",
    "title": "西江月·戏题柳溪所藏竹砚",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "傍舍清溪一曲，绕堤垂柳千枝。安排竹屋草窗宜。中有词人隐几。",
      "花外自研新句，酒边谁侑芳卮。乐章他日和成时。功与管城相次。"
    ]
  },
  {
    "id": "adcfe4db60df08619b02ba6d0737e3eb",
    "title": "菩萨蛮",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "灵峰紫翠非斤𠠇。白云如带相萦缚。莫非画图看。阴阴生昼寒。",
      "龙泓藏片石。异代谁珍惜。孤鹤啄云归。前身丁令威。"
    ]
  },
  {
    "id": "adcfe4db60df08613f017021f24f0bf5",
    "title": "清平乐·和螺川二香词",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "香烧宝篆。心字随烟散。荡漾轻柔千万转。中有相思一线。",
      "银盘迹委螺纹。其如麝已成尘。判却回肠寸断，只缘长受温存。"
    ]
  },
  {
    "id": "adcfe4db60df08613f0170219f503de7",
    "title": "清平乐·和螺川二香词",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "微亲玉指。嚼蕊还留蒂。梦入南朝烟景里。消受金迷纸醉。",
      "长宵斜拥衾鸾。沉吟气吐芳兰。拾得脂唇余唾，误他布地祗园。"
    ]
  },
  {
    "id": "adcfe4db60df086113d8b36f2b14cd1b",
    "title": "临江仙·题湖帆模文徵仲湘夫人图",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "帝子相从游北渚，兰旌翠盖交摩。洞庭叶下水曾波。灵均元有恨，托意在湘娥。",
      "画笔吴生称独擅。停云馆本追摹。愁心枨触更如何。佳期难再得，唯见白蘋多。"
    ]
  },
  {
    "id": "adcfe4db60df0861a6dcc18758f09843",
    "title": "鹧鸪天·为陈病树题归震川遗像砚",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "寇盗纵横水旱偏。忧时无计泪潸然。文章欲绍龙门业，矩矱唯存马政篇。",
      "思往哲，拜衣冠。儒林循吏两堪传。鄣东万户碑衔口，遗泽何因止砚田。"
    ]
  },
  {
    "id": "adcfe4db60df086117d8923f34ab95dd",
    "title": "过涧歇近夜闻邻歌声，用耆卿韵",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "惊醒。夜来梦，皓月飞槛流光，翠竹穿帘筛影。市喧静。坐起披衣，望远愁凝。怀人心痛，是时急管，哀弦未堪听。",
      "往事萦想，自觉淹煎如酒病。絮花踪迹，沾泥尚无定。转眼秋风，绣户清冷。香衾零乱，坠欢从此应难整。"
    ]
  },
  {
    "id": "adcfe4db60df08618c25e70a1ee26bdd",
    "title": "风中柳",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "秀影临池，依约淡黄新翠。共春蚕、三眠未起。惊蜩催醒，早芳华如洗。耐风霜、自成摇曳。",
      "秦淮那畔，以否画桡曾系。宴阑时、轻随逝水。重携纤手，撚长条为誓。更休听、渭城声里。"
    ]
  },
  {
    "id": "adcfe4db60df086129ad349c1feccb48",
    "title": "玉女摇仙佩",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "朱甍翠瓦，几折修廊，占有无穷佳丽。粉黛初匀，琵琶斜抱，蕊阙仙人惊避。软款移纤指。撚冰弦数转，泠然幽细。恁时晌、梁尘韵绕，微动朱唇，悄含商徵。如听彻霓裳，恍惚神游，云阶月地。",
      "堪笑旧家宴席，杜牧清狂，只把柔情虚费。未似而今，华堂歌舞，掩却吴宫西子。许我投桃李。自怜得、难比无双才艺。愿且与、琴心共讨，酒垆深处，写成闲事。相娱戏。何须赋比凌云气。"
    ]
  },
  {
    "id": "adcfe4db60df0861a713f7e7d5c170f6",
    "title": "菩萨蛮·江寒汀画子规扇面见贻，赋谢",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "故人已作无期别。故园几度花如雪。家在五湖东。一春归意浓。",
      "画师何所本。对此添愁闷。高树绿阴齐。子规相向啼。"
    ]
  },
  {
    "id": "adcfe4db60df0861078a96077b82edc3",
    "title": "金雀叶",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "醇醪未饮心先醉。檀熏馥、画帘垂地。粉面微赪，翠云斜堕笼双髻。袅袅一簪末利。",
      "歌长不尽绸缪意。逞风流、尽在含睇。判将永夜，无眠遍识罗襟底。只恐此欢难继。"
    ]
  },
  {
    "id": "adcfe4db60df0861cab8632b76f6d9f2",
    "title": "添字采桑子",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "新丘爽气充庭宇，每值良宵。女伴招邀。月下吹笙和玉箫。休待鹊成桥。",
      "看看又是初三月，眉样娇娆。镜里偷描。无柰连年怨别离，宿翠已全销。"
    ]
  },
  {
    "id": "adcfe4db60df0861c8617e8ad117437b",
    "title": "忆秦娥·七夕",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "生微凉。纤云不掩银河光。银河光。乘槎飞渡，休叹无梁。",
      "千秋牛女恩情长。人天有愿终须偿。终须偿。天孙自嫁，云锦为裳。"
    ]
  },
  {
    "id": "adcfe4db60df0861298e7e3178599903",
    "title": "忆少年·哀陈蒙庵",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "情含秋气，行违世俗，居邻幽宅。遗骸灰烬，况丛残书册。",
      "路到山阳思旧迹。泪沾襟、未须邻笛。谈谐尚如昨，已重泉人隔。"
    ]
  },
  {
    "id": "adcfe4db60df08617928d5e552fe1b7e",
    "title": "减字木兰花·湖帆为其门人俞子才画阿里山云海图，子才乞题",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "披图惝恍。倏见风云来纸上。雁荡奇峰。笔力同师造化功。",
      "澄清有愿。跨海还期凌绝巘。独立苍茫。俯视乾坤百战场。"
    ]
  },
  {
    "id": "adcfe4db60df08619c70a6d8291f6ea1",
    "title": "踏莎行",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "拨断鹍弦，书穷蠹纸。小山自有伤心泪。不期人海遇知音，新诗一卷先投寄。",
      "模绘山川，裁量文蓺。主盟合是君家事。浮声切响且休论，高歌簌簌梁尘坠。"
    ]
  },
  {
    "id": "adcfe4db60df08614334969fd5989c7c",
    "title": "蝶恋花",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "露洗高秋天宇净。斗罢觥筹，小阁人初定。密递鸾笺心事肯。簪花妙格留方胜。",
      "字字明珠光照乘。灭烛休镫，依旧相辉映。况是玉人肩比并。归来但觉余香永。"
    ]
  },
  {
    "id": "adcfe4db60df0861b62d27e990f0f8e9",
    "title": "恋绣衾·寄北京友人",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "少年京洛车并驰。九衢中、尘土涴衣。望里有、西山好，晚钟声、虚度翠微。",
      "才名与世终无补，愿留身、亲见盛时。怕再渡、黄河水，鉴刘郎、霜鬓几丝。"
    ]
  },
  {
    "id": "adcfe4db60df0861257723f8fe41406c",
    "title": "荷叶杯",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "落叶西风萧瑟。短陌。春早柳初荑。",
      "与欢此地惜分离。思摩思。思摩思。"
    ]
  },
  {
    "id": "adcfe4db60df0861257723f8c31fee65",
    "title": "荷叶杯",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "绕遍兰闺无那。独坐。蟢子上妆台。",
      "不应远道少书回。猜摩猜。猜摩猜。"
    ]
  },
  {
    "id": "adcfe4db60df0861257723f872be21c4",
    "title": "荷叶杯",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "病怯层楼高迥。闲凭。河汉闪微光。",
      "帘衣飘动晓风狂。凉摩凉。凉摩凉。"
    ]
  },
  {
    "id": "adcfe4db60df0861257723f84827c23f",
    "title": "荷叶杯",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "无计重温衾枕。归寝。兰麝故香飘。",
      "中心唯共篆纹销。焦摩焦。焦摩焦。"
    ]
  },
  {
    "id": "adcfe4db60df0861257723f83faef1bd",
    "title": "荷叶杯",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "鸿雁数声沙上。寥亮。缄札费沉吟。",
      "海山何处顿知心。寻摩寻。寻摩寻。"
    ]
  },
  {
    "id": "adcfe4db60df0861838cadff672cba0e",
    "title": "酒泉子·题张子靖扇头墨梅",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "梅蕊破春。斜影画屏风上。月熹微，烟荡漾。最愁人。",
      "惜花应是感芳辰。移向扇中描得。碾金泥，匀黛墨。写真真。"
    ]
  },
  {
    "id": "adcfe4db60df0861d8514caf0594f547",
    "title": "南乡子",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "小阁上朝暾。鹊语穿檐静里闻。白发满头身健在，殷勤。药圃支筇日几巡。",
      "屈指过秋分。庭户依然暖似薰。蝶阵蜂围收不住，纷纷。却看枝头但绿云。"
    ]
  },
  {
    "id": "adcfe4db60df0861d8514cafb61485d2",
    "title": "南乡子",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "鸳瓦见微霜。月堕遥空雁作行。单枕横欹衾似铁，恓惶。不信温柔别有乡。",
      "也拟去寻芳。节近登高意转伤。纵使黄花开烂漫，难当。一阵秋风一阵凉。"
    ]
  },
  {
    "id": "adcfe4db60df08610cc74f9d91706a0d",
    "title": "一斛珠",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "脸霞微晕。沉香手注炉烟喷。薛涛笺纸唐人韵。漱玉词成，正有黄花信。",
      "花叶拂衣珠露润。初三眉月还相印。宴回愁共香车趁。寂寞楼东，尽夜无人问。"
    ]
  },
  {
    "id": "adcfe4db60df08617af6228b790a4f11",
    "title": "减字木兰花·乙未中秋，用山谷韵",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "一秋少雨。旋作轻阴仍散去。赏月筵开。金粟香浓入坐来。",
      "天安门外。万里光明同胜会。伫上高楼。直送姮娥天尽头。"
    ]
  },
  {
    "id": "adcfe4db60df08617af6228b63143432",
    "title": "减字木兰花·乙未中秋，用山谷韵",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "姮娥自语。不肯广寒宫里住。特破云围。举酒相邀一问之。",
      "眉痕初秀。金镜亏时那见有。露湿裳衣。一夕团圞众已知。"
    ]
  },
  {
    "id": "adcfe4db60df08619fb1eb1fa9b5f769",
    "title": "南楼令余养疴歌乐山时，与尹默晨夕相共。东还以后，虽居一市，踪迹渐疏，顷得其手书，寄此为报",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "歌乐万松声。还家梦里听。算年来、发已星星。又把茱萸勤远瞩，风雨候，却多晴。",
      "菊酿制颓龄。从游愧未能。路东西、似隔千程。幸道黄河清有日，留眼在，看升平。"
    ]
  },
  {
    "id": "adcfe4db60df0861bac3954432bfa317",
    "title": "点绛唇·重九日急归苏州，如癸巳故事，次前事韵",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "落帽风狂，旧来只解龙山宴。疾驱郊甸。自有无穷观。",
      "塔送村回，锦树丹黄半。秋空远。数行凌乱。又遇随阳雁。"
    ]
  },
  {
    "id": "adcfe4db60df0861c560d78212ea8178",
    "title": "减字木兰花·季琦弟新自海牙归国，复以事南来，诸兄弟为小集，作此示之",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "层阴阁雨。一径庭莎虫占去。语笑心开。小谢新从远道来。",
      "收帆天外。暂与家人欢此会。明日登楼。又送征车古陌头。"
    ]
  },
  {
    "id": "adcfe4db60df0861c560d7826402b75c",
    "title": "减字木兰花·季琦弟新自海牙归国，复以事南来，诸兄弟为小集，作此示之",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "镫前宴语。底用踌躇商去住。似猎重围。脱臂鞲鹰疾赴之。",
      "风神凝秀。玉树庭阶谁更有。尺布裁衣。冷暖相关要汝知。"
    ]
  },
  {
    "id": "adcfe4db60df0861903acbeba081da8e",
    "title": "南楼令尹默和章不至，复次韵寄",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "求友愿同声。鸣禽花外听。笑参商、偏似晨星。欲往城南泥滑滑，风雨阻，有时晴。",
      "太白去千龄。高歌我亦能。约他年、重纪游程。万里西江轻挂席，枫叶落，縠纹平。"
    ]
  },
  {
    "id": "adcfe4db60df08614e07d32282fcef0e",
    "title": "一落索·和山谷",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "织女盈盈机上素。漫邀君一顾。裁成团扇合欢时，看玉洁、人争慕。",
      "早秋恩尽藏深处。任啼珠浥露。却怜秋去亦匆匆，更不用、班姬拂。"
    ]
  },
  {
    "id": "adcfe4db60df0861bc32a2a5abf10c78",
    "title": "凤栖梧",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "水北楼台梯径绝。碧瓦霜明，照眼枫成缬。棐几香炉亲拂拭。愁心翻共炉烟结。",
      "一昔同欢三载别。怪底清蟾，夜夜多离缺。书尽盟言千万叠。他生缘会终难说。"
    ]
  },
  {
    "id": "adcfe4db60df0861bc32a2a5177afca3",
    "title": "凤栖梧",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "桃李芳辰回记忆。不共春游，祖宴情悽恻。挥手出门天似墨。留君不住君安适。",
      "沧海横流单舸侧。跋浪鲸鱼，首尾无终极。海底沈珠收不得。珊瑚网细劳空织。"
    ]
  },
  {
    "id": "adcfe4db60df0861bc32a2a578d34121",
    "title": "凤栖梧",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "涧谷参差花似绣。万里归来，正值清明候。怊怅吴宫埋玉久。不堪持荐盈觞酒。",
      "丛菊有芳兰有秀。箫鼓鸣时，尚想横汾奏。一曲秋风风起后。落红亭畔休回首。"
    ]
  },
  {
    "id": "adcfe4db60df0861bc32a2a5edac687f",
    "title": "凤栖梧",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "草长江南三月暮。剪烛西窗，却话巴山雨。天水迢遥人独去。当年是我来时路。",
      "撩乱情怀谁与诉。写恨蛮笺，隐语君知否。赤凤还教飞燕妒。杨花拾得无归处。"
    ]
  },
  {
    "id": "adcfe4db60df0861bc32a2a5d57e6373",
    "title": "凤栖梧",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "路转台城行荦确。缓过长堤，弄影鱼惊跃。钓罢更寻洲嘴泊。樱桃花下深深酌。",
      "归晚明镫遮绣幕。赢得诗牌，笑里金钗落。往事偶然闲道著。无端羞晕双眉萼。"
    ]
  },
  {
    "id": "adcfe4db60df0861bc32a2a5974900b8",
    "title": "凤栖梧",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "巧笑曾波回美盼。解惜流光，自度新声遍。谁道曲终人不见。仓琅那有交飞燕。",
      "马上琵琶弹别怨。青冢黄昏，未觉明妃远。海水西流天北转。晦明异处难为恋。"
    ]
  },
  {
    "id": "adcfe4db60df0861bc32a2a54d424ec8",
    "title": "凤栖梧",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "老去心情追少日。把酒听歌，曾傍妆台侧。人与梅花堪匹敌。疏梅开后长相忆。",
      "忍泪不成珠暗滴。重理银筝，试手筝弦涩。十二阑干楼百尺。楚云一去无踪迹。"
    ]
  },
  {
    "id": "adcfe4db60df0861bc32a2a557b5a726",
    "title": "凤栖梧",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "离合悲欢多少事。独坐秋窗，残烛销成泪。黄叶满阶啼络纬。几枝菊影供憔悴。",
      "四十余年如梦里。万绪千端，展转思量起。欲遣闲愁除是醉。不然长夜如何睡。"
    ]
  },
  {
    "id": "adcfe4db60df0861ff64b445f85aa936",
    "title": "鬲溪梅令",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "短墙碧藓护新栽。暮寒催。未见胭脂红破，玉人腮。不如寻远梅。",
      "一枝临水浅妆窥。小徘徊。待向西泠桥畔，雪中开。更携双屐来。"
    ]
  },
  {
    "id": "adcfe4db60df0861aa04023b1d883269",
    "title": "长相思·柳溪约同和淮海词。因忆少年吴门游事，时在清末，尚未移家也",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "密荫垂杨，乱钩绣箔，阊门夹道青楼。追寻少日，永惜狂踪，萧萧梅雨苏州。小泊津头。听秦弦缭绕，吴语轻柔。百载想风流。尽相忘、身寄孤舟。",
      "自羁息京尘，苦侵鳏绪，回看处处生愁。如今双白鬓，又何堪、重唱西洲。掩镜花羞。零露比、江淹恨稠。伫他生、鸳鸯梦好，玉人同遇清秋。"
    ]
  },
  {
    "id": "adcfe4db60df08610655846f1132ad7b",
    "title": "三奠子",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "自驱驰蜀道，长忆吴乡。溪岸曲，树阴旁。渔船收网罟，村舍聚牛羊。岁时祭，先垄在，郁相望。",
      "忧思骨损，历乱心伤。人再到，境全荒。低头循露径，含泪莫椒桨。凝伫处，斜晖没，北风凉。"
    ]
  },
  {
    "id": "adcfe4db60df086150b910e211890cbb",
    "title": "菩萨蛮·丹徒袁伯庸归佛四十余年，尝手书诸经咒，命其弟孝谷为日课。伯庸既殁，孝谷持以乞题",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "金经手贮琅函秘。天亲无著相依倚。心似月轮明。照将诸有情。",
      "定应生极乐。来去无缠缚。若去若来时。何人窥此机。"
    ]
  },
  {
    "id": "adcfe4db60df086176a263d10e81b7a2",
    "title": "碧牡丹",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "数点梅梢萼。隐隐见，胭脂著。未到春归，预结探春期约。顿忆花前，恣少年行乐。劝觥筹，履交错。",
      "梦先觉。玉照堂空却，翩翾翠禽飞啅。叶底青圆，也共残花零落。试托悲吟，赖旧时弦索。恨伊行，旧情薄。"
    ]
  },
  {
    "id": "adcfe4db60df0861151e6739ade3877a",
    "title": "浣溪沙·案头供腊梅一枝，色香殊绝",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "日对梅花结净缘。胆瓶新水助婵娟。额黄应比寿阳妍。",
      "偶寄闲情聊假物，何曾绮语便妨禅。维摩丈室自萧然。"
    ]
  },
  {
    "id": "adcfe4db60df08611029da917345db11",
    "title": "滴滴金",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "背城临水谁家屋。几枝梅，数竿竹。欲叩荆扉镇常关，但寒鸦争宿。",
      "杜陵老去生涯促。自把长镵种黄独。异代萧条溯风流，听悲歌相续。"
    ]
  },
  {
    "id": "adcfe4db60df08611d3cbe9b45543f5f",
    "title": "凤箫吟",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "晚风清，帘波摇荡，含情月照空闺。岁时当丽景，数番同宴席，递深杯。欢娱容易尽，便轻分、两股瑶钗。向去日、登楼送远，别恨难排。",
      "低徊。相思无益语，空赢取、浥泪香腮。凤箫声断久，漏沈镫烬处，有梦追随。珠宫烟雾锁，伴佳人、愁卧遥帷。梦觉也、瓶花自拆，一点红蕤。"
    ]
  },
  {
    "id": "adcfe4db60df086128e4a8d72aa2adf3",
    "title": "好事近·月当头夜",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "风定欲三更，行处霜浓侵屧。身与岁华俱老，讶辞枝残叶。",
      "庭阶滉漾水平池，藻荇影都绝。辽海故人今夜共，当头明月。"
    ]
  },
  {
    "id": "adcfe4db60df0861970f845ccb8b0ec7",
    "title": "天香·腊梅",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "湖石玲珑，苔枝偃蹇，朝来庭院寒峭。碎点轻黄，横簪高髻，最识道家妆好。水仙为伴，仿佛见、藐姑风貌。宫镜愁窥，半额传真，试将分照。帘幕翠钩四绕。",
      "兽炉温、绮筵开了。回忆巡檐孤咏，索伊同笑。密缀金铃恨小。怕未似、春幡护花巧。错认狂蜂，幽香自抱。"
    ]
  },
  {
    "id": "adcfe4db60df0861c60f19c2effea1b9",
    "title": "少年游·与尧昌赴少年宫夜会",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "狂游不觉晓寒侵。疏雨霁园林。电逐虹流，乐催狐步，舞向月西沈。",
      "提携娇女扶肩立，人在画堂阴。射覆占灯，斗棋分局，还似少年心。"
    ]
  },
  {
    "id": "adcfe4db60df086180d18251b8da4f8a",
    "title": "蓦山溪·和清真",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "筵前方寸，便是阳关路。记得送君行，泪盈樽、含愁滴处。繁花细草，相对亦凄然，临岐语。空延伫。韶光易失，满地铺红雨。",
      "别梦绕沧洲，惯曾听、悲笳戎鼓。重来旧馆，翻讶乐声齐，歌四举。休回注。白发飘成缕。"
    ]
  },
  {
    "id": "adcfe4db60df086195cf3a71568d6fa5",
    "title": "踏莎行·为陈荔妍题寒汀索画荔枝小卷",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "摘得生枝，拈来并蒂。江郎彩笔嗟神似。苕溪一任绿成阴，芦川自赏红如蕊。",
      "绛脱绡轻，盘擎玉腻。唐宫驿致输珍味。不辞长作岭南人，东坡有语心先醉。"
    ]
  },
  {
    "id": "adcfe4db60df0861a1c70b38bf4bfbf6",
    "title": "卜算子·哀敏之十七弟",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "新岁共盘餐，汝独形神沮。为汝丁宁嘱后期，一息悲终古。",
      "看拟上云霄，倏忽沈泉路。雁字飘零不作行，况急霰、摧毛羽。"
    ]
  },
  {
    "id": "adcfe4db60df0861ecaa8fca52f887d2",
    "title": "祝英台近·赴杭州屏风山休养，与文艺工作者二十五人偕",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "避嚣尘，跻绝险，佳境有谁会。试集群贤，此乐胜倾盖。就论品曲调弦，丹青棋局，未容数、寻常流辈。",
      "笑谈外。指点无数鸥飞，江山自萦带。隔岸渔灯，道是苎萝界。尽饶岚翠为屏，波光如鉴，只少个、旧时眉黛。"
    ]
  },
  {
    "id": "adcfe4db60df0861a5311152a0a38663",
    "title": "醉桃源",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "通衢攘攘接平郊。欢声如沸潮。修龙衔烛舞周遭。绕场金鼓骄。",
      "霓电射，彩旗飘。千竿影动摇。高歌激越上青霄。人民心一条。"
    ]
  },
  {
    "id": "adcfe4db60df0861c2ebbe3b00322038",
    "title": "鹧鸪天",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "落尽梅花春转浓。朝云散去久无踪。愁催白发三千丈，路隔蓬山一万重。",
      "缘已尽，思何穷。小蛮针线手亲封。他生再见西湖畔，同听僧楼一杵钟。"
    ]
  },
  {
    "id": "adcfe4db60df08617c292a93fe6637c8",
    "title": "金人捧露盘",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "玉纤忙。冰弦转，韵悲凉。启皓齿、缓吐清商。嵯峨凝碧，怕一声、高翥被云妨。群喧自定，更何须、贺老登场。",
      "月裴佪，花掩映，匀粉泽，淡衣裳。倚修竹、浅露梅妆。寸心多感，惹相思、仍似旧清狂。怅然归去，忍重吟、新绿池塘。"
    ]
  },
  {
    "id": "adcfe4db60df0861fd153328319418d7",
    "title": "清平乐·靳仲云年八十，自河南来。江翼云、徐森玉觞之于锦江楼上，仲云即席索词，为赠",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "黄河奔越。洒尽头边雪。形势中原推第一。雅称诗情飙发。",
      "飘然杖屦南来。高楼同赆霞杯。笑问梁园宾客，如今谁是邹枚。"
    ]
  },
  {
    "id": "adcfe4db60df08612c66388c39bb68f8",
    "title": "绣带儿翼云家有兔耳花，波斯种也。淡红者名醉杨妃，尤艳绝",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "帘护碧瓯栽。琼瓣倚寒开。想得移根殊域，驿递附龙媒。",
      "扶起玉真来。似醉晕、微透香腮。广寒宫近，何时遍植，月地云阶。"
    ]
  },
  {
    "id": "adcfe4db60df0861bbb2ad6aeacdf7e8",
    "title": "浪淘沙·邓樱桥示诗五十章，自言乡人称之为霸邓。又善医，因戏赠",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "霸业几时休。杖策来游。南都人物想风流。岂似青囊传妙术，春满瀛洲。",
      "玉版写银钩。句好难酬。怪君未白少年头。有酒盈尊萱在室，应是忘忧。"
    ]
  },
  {
    "id": "adcfe4db60df0861a8dc4901b66eeb9d",
    "title": "水龙吟·酬陈器伯自运城寄诗，多纪游之作",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "北来南去无踪，骤惊书札翩然至。晋祠幽渺，秦关雄峻，都收眼底。赋美兴公，诗称谢客，豪端堪拟。又何须借得，山川为助，元自有，风云气。",
      "彭泽先生老矣。叹同游、如今无几。淞波照影，冶城闭户，共伤憔悴。青鬓输君，春风绛帐，弦歌声起。道生行万里，死埋万卷，是平生志。"
    ]
  },
  {
    "id": "adcfe4db60df0861ed4743bce83db04a",
    "title": "南歌子·花朝作，先一夕雷雨",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "睒电穿帷疾，惊雷破梦遥。昨来一雨遍江皋。不恨春泥没踝阻游遨。",
      "积素能明李，鲜红欲绽桃。新时儿女最娇饶。却道百花齐放是今朝。"
    ]
  },
  {
    "id": "adcfe4db60df08615f06a33f70646e76",
    "title": "万年欢·和梅溪春思",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "老厌寻春，乍开帘、絮飞惊似春雪。向晚行沽村市，酒颜朱发。醉想当年艳侣，镜里扫、蛾眉奇绝。丹青便、画出崔徽，尽输柔靥丰骨。",
      "罗衣旧香渐歇。怕弦中怨语，犹道轻别。剪破同心，留赠更有何物。游女郊原趁步，恨不见、芳尘生袜。佳期盼、几夕团圞，半钩才吐新月。"
    ]
  },
  {
    "id": "adcfe4db60df0861019f0235095ef863",
    "title": "鹧鸪天·用贞白场字韵",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "镫下辛勤理箧藏。愔愔刻漏未渠央。冯唐自昔沈郎署，北海空闻有荐章。",
      "齐好恶，语堪商。人情那得废评量。春风次第看花舞，杨柳腰支独擅场。"
    ]
  },
  {
    "id": "adcfe4db60df0861019f0235ef941276",
    "title": "鹧鸪天·用贞白场字韵",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "漫许愁来可避藏。愁城无际亦无央。麻姑已见成霜鬓，织女何曾有报章。",
      "歌别怨，乱清商。带围宽尽与谁量。不如觅取消愁法，烂醉花间一万场。"
    ]
  },
  {
    "id": "adcfe4db60df0861019f0235a520d2b8",
    "title": "鹧鸪天·用贞白场字韵",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "田父丰收足盖藏。沟渠绕屋水流长。黄牛走垄将新犊，老树参天过百章。",
      "年少事，莫斟量。誓从归去老耕桑。他时认取寒山路，九月霜风正筑场。"
    ]
  },
  {
    "id": "adcfe4db60df0861019f0235291246b7",
    "title": "鹧鸪天·用贞白场字韵",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "老伴蟫鱼作隐藏。眼昏犹不废丹黄。饭蔬且喜身常饱，衣褧应知道愈章。",
      "书一卷，漏三商。人生乐事故难量。追怜往日真虚费，夜夜明镫纵博场。"
    ]
  },
  {
    "id": "adcfe4db60df0861889324867f28d05e",
    "title": "鹧鸪天·次韵酬夏幼达见赠，幼达，吷庵第三子也",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "万卷收身欲退藏。稍拈新句下雌黄。铜山定许钟相应，燕璞还输玉有章。",
      "声变徵，气含商。高歌正要子裁量。回思北海开尊日，年少曾陪结客场。"
    ]
  },
  {
    "id": "adcfe4db60df086134ae0ad9a8b90ea3",
    "title": "鹧鸪天·和贞白蕙膏",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "肝肺槎枒剑作芒。朝来负手却循廊。自将密意怜鸳偶，更写新词叠凤章。",
      "庐阜远，楚波长。安心是处即为乡。试看放牧桃林后，那复人间有战场。"
    ]
  },
  {
    "id": "adcfe4db60df086134ae0ad9fc3bb140",
    "title": "鹧鸪天·和贞白蕙膏",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "六合纷纶一卷藏。蓬壶咫尺海中央。仙官但重横行字，世俗犹传急就章。",
      "从舞楚，谩歌商。论才今古斗堪量。却怜身后无穷事，付与盲翁好作场。"
    ]
  },
  {
    "id": "adcfe4db60df0861ee4e152cedb23eec",
    "title": "浣溪沙·对瓶花有怀",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "花朵繁香簇胆瓶。不成赠远已凋零。辞根能得几时荣。",
      "苦雾笼山春寂寂，惊涛撼海夜冥冥。此时应起故乡情。"
    ]
  },
  {
    "id": "adcfe4db60df086175d6fdb12c20ef06",
    "title": "减字木兰花·为李小鲁题其先人手札。中言当时荐举使才，并及先仲父使日本事",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "云笺半蠹。老辈风流存掌故。小雅陵夷。太息空吟四牡騑。",
      "兴亡满目。万事由来随转烛。王谢门新。莫把遗书更怆神。"
    ]
  },
  {
    "id": "adcfe4db60df08612416ab898d160420",
    "title": "太平时孙鸿士拟方回太平时八首，并缀杜牧句为之，与贺词合写一卷，乞题",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "刻意伤春杜牧之。泪连丝。千秋一首杜秋诗。寄相思。",
      "彩笔新题肠断句，又谁知。萧条异代不同时。各情痴。"
    ]
  },
  {
    "id": "adcfe4db60df0861dcea72a695b4e4b6",
    "title": "八声甘州",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "渐新桐过影小窗西，惊心已春残。是连番风雨，昨宵轻暖，今日余寒。兴懒都妨屐齿，藓径镇长闲。时复抛书起，独自凭阑。",
      "遥想楼居吴苑，看绕田绿水，排闼青山。怅归耕无分，寥落送华年。忍枝头、夭桃繁杏，向晚来、飘砌碎红斑。休延伫，尽东风好，高处应难。"
    ]
  },
  {
    "id": "adcfe4db60df086152b1848124ec435e",
    "title": "红芍药·用王观韵",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "飘风急处，日日红少。但看叶藏残花小。听一声莺老。昏昏醒复睡，恰又是、半春过了。恁记得、把酒寻芳，如今翻做愁恼。",
      "几度沉吟，悔相逢不早。剩有亭园供啸傲。又落英颠倒。望远只垂泪，天涯路、漫生青草。任苔笺、写满新词，未及同携欢笑。"
    ]
  },
  {
    "id": "adcfe4db60df08619f54d1ee6c6f23ea",
    "title": "春声碎",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "楼小隐垂杨，一角雕檐孤倚。朱唇玉齿。檀槽香拨，总可人情味。帘垂地。听空外寂然，弦掩抑，歌清脆。",
      "愁心荡无际。又被春莺唤起。桃花漫好，柰苦恨、刘郎鬓憔悴。怜往事。都付宋玉悲吟，写不尽，行云意。"
    ]
  },
  {
    "id": "adcfe4db60df0861e8cc4d37e3cefb1e",
    "title": "一丛花",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "今年草草负佳期。长日掩朱扉。斜风横雨疏帘畔，看繁艳、渐换青枝。鶗鴂乱鸣，芳菲易失，犹道不如归。",
      "归家初过海棠时。花蒂尚垂丝。丝牵应解东君意，似萦恋、还带愁滋。千载写真，粉光如在，唯可付徐熙。"
    ]
  },
  {
    "id": "adcfe4db60df086179b6bfca5f66d8a0",
    "title": "望春回",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "绣衾坐拥，看小窗弄明，镫炷初灭。朝露未全晞，任步径苔滑。蟏蛸悬丝檐瓦际，顿萦惹、旧日思千结。半生漂荡，更堪四瞩，故人车辙。",
      "中肠自知冷热。叹隔岁经年，离绪偏切。空恁恶怜伊，只相望悽咽。从前密语犹记著，仗莺儿、燕子丁宁说。不留春住，红英乱落，恰似啼血。"
    ]
  },
  {
    "id": "adcfe4db60df0861641177869d32aef2",
    "title": "八声甘州·题蒋鹿潭持竿戴笠小像",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "断千寻铁索已沈江，江流更无还。想其中自有，战时栖舰，闲处渔竿。太息我辰安在，词客意辛酸。欲耦严陵钓，掷去儒冠。",
      "烽火一时燃遍，笑石头城下，曾见降幡。误漂零臣甫，犹诩寸心丹。困盐车、何如伏枥，向珠溪、尊俎且盘桓。谁知得、过清明了，依旧春寒。"
    ]
  },
  {
    "id": "adcfe4db60df086150b63f4a553e2bd0",
    "title": "昭君怨",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "泛指朱弦清越。断续顿成凝咽。环佩出明光。泪千行。",
      "塞上惊沙风起。何似汨罗江水。离诀有同心。不同音。"
    ]
  },
  {
    "id": "adcfe4db60df086150b63f4aa6177ae2",
    "title": "昭君怨",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "独立茫无涯畔。此意翛然自远。海水与天风。窅冥中。",
      "便逐幽人长往。何似琵琶马上。悲怨有同音。不同心。"
    ]
  },
  {
    "id": "adcfe4db60df0861d7b77c55406c928f",
    "title": "琵琶仙",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "鹅岭千重，李园好、共约嬉春裙屐。迢递飞阁登临，留题诉情臆。尘梦醒、芳华换目，但遗础藓垂荒碧。谷底幽兰，尊前艳曲，都是陈迹。",
      "最怊怅、鶗鴂先鸣，顿回感、江南倦游客。遥想匣缄鸾镜，老飞琼颜色。谁为写、当年画稿，似玉人、伴我栖息。忍令飘泊余生，又成轻掷。"
    ]
  },
  {
    "id": "adcfe4db60df0861756740bd60c80306",
    "title": "凤归云",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "眺暮景，云物苍茫，沙洲静寂，隔浦渔舟，漂泊随潮，恍如萍泛，半生羁旅。动情怀、是垂老年光，首夏时序。怕更听、淅沥窗外雨。常恁欹枕愁眠，背镫凝伫。",
      "记往日、执手花前，并肩柳下，芳陌恣游，宴同张百，醉无辞誓，拌长共、故人欢聚。叹分离骤，燕翼西飞，鱼波东注。未须问、道远甚时重遇。却幸地老天荒，寸心休负。"
    ]
  },
  {
    "id": "adcfe4db60df086193a45c57bd065e16",
    "title": "菩萨蛮·集温庭筠诗，代寄",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "鸳鸯艳锦初成匹。缄情欲寄愁无色。多唱柳郎词。窗间断暗期。",
      "送君游楚国。倚瑟红铅湿。应见楚山青。临风独涕零。"
    ]
  },
  {
    "id": "adcfe4db60df086193a45c577544de1a",
    "title": "菩萨蛮·集温庭筠诗，代寄",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "蜀山攒黛留晴雪。年年锦字伤离别。鬓态伴愁来。河阳悲镜台。",
      "高秋辞故国。未展干时策。花髻玉珑璁。相期一笑同。"
    ]
  },
  {
    "id": "adcfe4db60df086185c2b01cf704f397",
    "title": "明月吹箫引归舟忆梦图，和草窗韵",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "冷侵珠箔雨萧萧。趁轻潮。荡兰桡。隔岸青楼，连夜肆笙箫。欲去徘徊无限思，风信急，似杨花，带泪飘。",
      "香残梦残魂半消。尽山中，丛桂招。何如共守章台畔，眉样亲描。密语申请，欢度几良宵。此愿告天天不许，篷背湿，数归程，第四桥。"
    ]
  },
  {
    "id": "adcfe4db60df0861f01dd4293715c9b3",
    "title": "驻马听",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "秀野名园。避烦暑、凌晨向晚盘桓。遮檐柳好，缘池荷净，清香渐度雕阑。翠琅玕。弄佩声、叶叶翩翻。",
      "残照西沈，数星光耀，闪闪林间。深宵自忘坐久，露滴衣袖禁寒。柰个人离绝，形影俱单。所喜衷肠似旧，犹望今日生还。算便是、草草相逢，终拟开颜。"
    ]
  },
  {
    "id": "adcfe4db60df0861933d49efa6c582e2",
    "title": "蓦山溪·苦热，因忆旧日北泉居处，用姑溪北观避暑韵",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "尧时虚道，六合窑烘地。自有禹山川，便长见、山深林邃。流金铄石，百岁一遭逢，冰作簟，玉为浆，此乐何由致。",
      "竹楼佳处，游宴多朋类。更有似梅人，抚徽弦、暗传心意。泠泠风响，长夏亦清寒，尘境易。梦魂疑，转恐他生事。"
    ]
  },
  {
    "id": "adcfe4db60df0861ef1f044476ff4dd0",
    "title": "蝶恋花·秋暑愈厉，戏作七夕词",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "七月炎歊殊未已。巧缕穿针，汗湿纤纤指。织女停机愁俯视。人间是处波成绮。",
      "日曝银河乾见底。不用填桥，微步尘生履。莫道今年相会易。金风玉露应无地。"
    ]
  },
  {
    "id": "adcfe4db60df08619a6d725743cd4dde",
    "title": "夜合花",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "云蔽遥岑，风回浅渚，起看天际层阴。秋来未几，新凉渐满衣襟。疏叶落，断蝉吟。似巴山、山馆深沈。最难忘处，篝镫夜雨，同话羁心。",
      "还家欢聚朋簪。其柰流光急驶，华发交侵。重弹苦调，相思怨入青秦。关塞杳，海波深。又何妨、魂梦追寻。向知音道，佳期纵晚，犹胜而今。"
    ]
  },
  {
    "id": "adcfe4db60df086136f09884e691c91f",
    "title": "金缕曲",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "强霸同灰灭。算从来、此言非误，齿牙先折。不烂翻留吾舌在，柔者何曾销蚀。空扰攘、嬴颠刘蹶。六合鲸吞成底事，奋锄耰、不抵骊山卒。三户耻，誓当雪。",
      "东西殊境情无别。览陈编、前辀已覆，后车方接。郑国渠成谁为利，始计偏因赵谍。到此日、噬脐何及。摇荡澄波苏彝士，看依然、万里驯鸥没。金字塔，更雄杰。"
    ]
  },
  {
    "id": "adcfe4db60df086106b77126b0a9414c",
    "title": "杏花天",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "一枝曾傍西湖见。杏花露、墙头粉面。春情欲逐双飞伴。苦恨鸳鸯翅短。",
      "华镫映、珠环彩扇。觉此夜、瑶台未远。须臾簇上歌筵畔。玉树啼莺自啭。"
    ]
  },
  {
    "id": "adcfe4db60df0861650a9d1693229bee",
    "title": "大有",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "吊影幽蛩，舞风寒翠，助哀吟、偏在长夜。掩珠栊、依稀旧日情话。姮娥不似旧情浅，尚徘徊、清光穿罅。此境漫说凄凉，离人更难堪也。",
      "殊方地，应自诧。撼枕尽涛声，怒雷翻押。天黑云昏，那见丽秋如画。到此定怀乡国，身如在、蕉窗荷榭。为君忆、宋玉招魂，蛮笺细写。"
    ]
  },
  {
    "id": "adcfe4db60df0861e76b83ee1287c40e",
    "title": "花犯·忆冬荣春满斋老桂，兼及西湖之游",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "野云低，轻风荡晚，醲酣麝檀味。万珠匀缀。看渐染丹黄，秋景晴丽。棹歌四举篷窗倚。前游空自喜。",
      "剩满觉、一怀幽梦，和香笼翠被。冬荣故斋更如何，婆娑半亩荫，今伤憔悴。留咏处，金英变、露零烟坠。应长怪、素娥耐冷，偏种向、团圞宫殿里。待唤取、吴刚薪尽，清光流似水。"
    ]
  },
  {
    "id": "adcfe4db60df0861d36a416c0a3c47ef",
    "title": "清平乐·中秋夜即事",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "绤衣才换。不觉凉秋半。摇落梧桐三四片。依旧绿阴庭院。",
      "月光初上林梢。骤惊风雨萧寥。秉烛元非游宴，未嫌负却良宵。"
    ]
  },
  {
    "id": "adcfe4db60df0861d8514cafae8eb498",
    "title": "南乡子",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "明镜过身长。照见秋花满画廊。人与花容相并看，斟量。压鬓红桃婉娩香。",
      "弹指话悲凉。曲径篱边又早霜。纵使黄花开似锦，端相。不及伊家淡淡妆。"
    ]
  },
  {
    "id": "adcfe4db60df08614334969fab8b6085",
    "title": "蝶恋花",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "九月霜风欺薄袂。槲叶初丹，收尽黄金穗。好景江南随节异。春郊如绣秋如绮。",
      "唯有劳人颜色悴。月计征程，何况终年岁。若使余生能有济。不辞来往车轮敝。"
    ]
  },
  {
    "id": "adcfe4db60df086166c6947dc5510ee6",
    "title": "虞美人·和人咏物二首",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "海南珍制吴宫本。粉面多风韵。玲珑一握掌中看。更喜金沙香骨锁连环。",
      "画罗裙摺应难比。叠在空箱里。亦殊团扇向秋悲。到得秋来便是聚头时。"
    ]
  },
  {
    "id": "adcfe4db60df086166c6947d5f93fa12",
    "title": "虞美人·和人咏物二首",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "明波一桁妆台侧。摇曳丹青色。玉人双影隙中窥。错认画屏山外燕交飞。",
      "良工心苦谁能会。殊处偏萦带。相思织尽意恹恹。愿更裁将斑管付春纤。"
    ]
  },
  {
    "id": "adcfe4db60df08616ef80090754ecd81",
    "title": "减字木兰花·虎丘登致爽阁，望狮子天平诸山",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "剑池侧畔。十仞苍厓梯级半。高阁登临。爽气朝来洒客襟。",
      "寒林数簇。林外奇峰争入目。一语长留。师子回头望虎丘。"
    ]
  },
  {
    "id": "adcfe4db60df086139f4d1d578869eff",
    "title": "卜算子·寿贞白",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "木梃豫章材，山叠匡庐秀。安石诗篇白石词，无出江西右。",
      "蠲忿小庭花，难老深杯酒。一事还看世寡双，琴瑟闺中友。"
    ]
  },
  {
    "id": "adcfe4db60df08617ee3c81bde6ec255",
    "title": "满江红·示画院诸子",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "粉本天然，揽故国、江山雄秀。是谁肯、经营绢素，写成奇构。刻划稍殊唐院迹，淋漓突过元人手。算无穷、物象已更新，今非旧。",
      "人物好，非岩薮。蜂蝶乱，非园囿。便一花一叶，匠心裁就。要与天工争巧幻，不随俗眼论然否。问解衣、盘礴属何人，诸公首。"
    ]
  },
  {
    "id": "adcfe4db60df08619b02ba6da70d7911",
    "title": "菩萨蛮",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "兰汤微注兰心覆。萧萧发彩凉侵烛。玉女洗头盆。粉脂留腻痕。",
      "愿为金错剪。长近芙蓉面。帘卷不须臾。隔帘人影孤。"
    ]
  },
  {
    "id": "adcfe4db60df08619b02ba6dfe7d35d7",
    "title": "菩萨蛮",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "四弦斜抱当筵拨。低头无语清商发。风激涧泉鸣。泠泠指下生。",
      "玉葱轮处好。不羡麻姑爪。一捻蔻丹红。凤仙花未工。"
    ]
  },
  {
    "id": "adcfe4db60df08619b02ba6d1e2c3f26",
    "title": "菩萨蛮",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "行缠急缚随军办。迷离扑朔浑难辨。重换旧罗衣。镜边翻自疑。",
      "时时亲典籍。罢绣双鸳翼。得意咏丹娘。新词休断肠。"
    ]
  },
  {
    "id": "adcfe4db60df08619e5a1fe6e8a034b8",
    "title": "且坐令·宛在轩与柳溪同作",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "清兴足。坐倚亭轩曲。晚风起处。茶烟绿。隐隐笙歌逐。未远嚣尘，还依水槛，翛然极目。",
      "休念想、故家乔木。都来是、梦中鹿。闲挥谭麈。霏珠玉。驻夕景、犹嫌促。几回临别丁宁嘱。道何时重续。"
    ]
  },
  {
    "id": "adcfe4db60df086152951fb4364c154c",
    "title": "浣溪沙·彤甫作黄山云海图，乞题",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "历尽南荒犹朔关。黄山终古压人寰。得君未觉卧游难。",
      "黛岭攒成莲萼秀，白云铺作海涛宽。一时收拾上豪端。"
    ]
  },
  {
    "id": "adcfe4db60df0861fec0e6beba232450",
    "title": "蝶恋花·题蒙古女子骑射图",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "十载随身唯笔砚。穷漠归来，写尽新闻见。雪压平川风割面。跑空一骑如飞电。",
      "意态轻盈娇顾眄。覆额青毡，交股垂双辫。射得黄獐亲炙脔。逢欢更酌琉瓈盏。"
    ]
  },
  {
    "id": "adcfe4db60df08615e1c3d19660872bb",
    "title": "一斛珠·闻慧珠语，戏赠",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "九华镫灿。欢然执手惊初见。向来已熟春风面。看舞霓裳，何啻千千遍。",
      "今古此情同一幻。不须身到长生殿。笑回头语当筵伴。钿约钗梦，只惹人肠断。"
    ]
  },
  {
    "id": "adcfe4db60df0861e457da9764d9cdb9",
    "title": "洞仙歌·鹤园今为文艺家集会之所。园中片石，余戏题掌云二字，旁款则主人所补也",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "嵯峨片石，是云峰仙掌。天半飞来屹相向。记曾挥、醉墨剔藓留题，题未竟、酣卧池边小舫。",
      "浮云同变幻，第宅更新，石友深盟可无恙。花竹影萧疏，雨态烟姿，都移入、画屏风上。怅料理、琴书有时来，怎忘了停骖，故人门巷。"
    ]
  },
  {
    "id": "adcfe4db60df08619c70a6d8bc39ca35",
    "title": "踏莎行",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "远讯谁传，寒冬欲暮。窗阴一线愁难度。玉筝情语剩哀弦，铜炉心字销残缕。",
      "丹橘盈筐，黄蕉荐俎。海天亦有相思处。望乡人在最高楼，千山不尽蒙茏雨。"
    ]
  },
  {
    "id": "adcfe4db60df0861978bde03f3e311ef",
    "title": "百字令从子星伯之女城自朝鲜驻军归省，即将复去，为制此词",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "素秋时序，早林芳凋尽，千山飞雪。壮士如猱梯绝险，一战曾歼强敌。帐拥红炉，杯倾绿蚁，岁晚同欢悦。高歌相和，不知芦管吹裂。",
      "怜汝丫髻从军，六年成长大，暂寻归辙。汝父勤劳身更健，兄弟皆称雄杰。梅影横窗，松声隔院，语笑清幽绝。家园情味，此行应为人说。"
    ]
  },
  {
    "id": "adcfe4db60df086145fcd310bf2d5b12",
    "title": "南柯子·余归吴中，日趋鹤园治事。园有栖鹤堂榜，清光绪中长洲女子彭卫仲所书也",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "楼浅风开幕，廊虚月映门。鹤栖何处榜书存。唯许同游人觅旧巢痕。",
      "倦眼微生缬，衰颜欲作皴。蠹鱼老不食丘坟。却向簿书丛里度朝昏。"
    ]
  },
  {
    "id": "adcfe4db60df0861a6537f3f1504e2e6",
    "title": "临江仙·喜雪",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "晓帐迷离添曙色，重衾不暖香篝。起看风里舞轻柔。有情黏菜甲，无意湿帘钩。",
      "辊絮堆盐聊可拟，须臾涨满前沟。新年何以祝丰收。巷歌皆白雪，村市亦琼楼。"
    ]
  },
  {
    "id": "adcfe4db60df0861a4b3431697ea04d4",
    "title": "六幺令·雪消鸳瓦",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "雪消鸳瓦，檐溜淙残滴。东风已催花信，梅蕊几枝坼。还待池冰泮了，照影波澄碧。忍轻攀摘。所思犹在，瘴海南头散关北。",
      "曾共探芳邓尉，蜡尽游山屐。别念携手清溪，更有行吟客。此际春生寒浅，未许吹横笛。彩笺题墨。归时休晚，认取当年旧香色。"
    ]
  },
  {
    "id": "adcfe4db60df0861c1c4e8ebc5d848f5",
    "title": "雪夜渔舟",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "晚寒冽。讶万树琼花，竞妆春节。炉烬香煤，檐排玉箸，光景自成殊别。初升弦月。又屈指、上元期切。预怜镫市，深宵风劲，冶游人歇。",
      "旧欢踪影绝。高楼凝望，海天难越。弱骨栖尘，朱颜改世，往事不堪重说。乱愁郁结。幸许有、寸笺相祓。严凝一任，归来同住，广寒宫阙。"
    ]
  },
  {
    "id": "adcfe4db60df08616e59c9813b833a4f",
    "title": "蓦山溪",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "嘉陵江畔，解佩初逢地。江水比深情，信潮还、吴头楚尾。爱离憎会，此恨古今同，红豆破，彩鸳分，洒尽临岐泪。",
      "幽燕路阻，锦字书难寄。鹦鹉却传言，道新来、曾窥姝丽。风寒似剪，愁损玉肌肤，匀面药，洗脂痕，别又生春意。"
    ]
  },
  {
    "id": "adcfe4db60df086147fca8b580517d10",
    "title": "鹧鸪天·得蔬畦长句，以词报之",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "矍铄谁能及是翁。三郎羯鼓有遗风。锦筵张处花为伴，丽句书成酒可中。",
      "游洛浦，赋惊鸿。千秋才调竟全同。凭君莫讶春来晚，已遣兰心作小红。"
    ]
  },
  {
    "id": "adcfe4db60df0861d56911fa71f346dd",
    "title": "绛都春",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "窗阴短线。正无限暮寒，天涯人远。燕子未归，空浥巢泥留吴苑。邻箫如和歌声怨。记南陌、莺飞花乱。送君行后，荒苔废圃，冷烟闲院。",
      "重见。娇波鬒发，称纤瘦、被体舞衣霞茜。断梦易醒，别泪轻弹芳悰换。何时真对芙蓉面。诉前事、萍蓬飘转。袖炉熏透梅花，寸心自暖。"
    ]
  },
  {
    "id": "adcfe4db60df086173f4853680085f7f",
    "title": "水调歌头",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "兵甲满天地，河洛亦腥膻。吴中曾此开府，风掣绣旗翻。料得飞书走檄，座右石君应在，披写激忠肝。玉带声名久，蟾腹与同坚。",
      "巡远志，论事业，过前贤。歌成正气依旧，挥洒似云烟。门客但存皋羽，有弟竟为臣虏，遗恨到重泉。欲继西台哭，泪尽不成篇。"
    ]
  },
  {
    "id": "adcfe4db60df0861fbbe3af39a5d6a79",
    "title": "太常引·至元夕晴数日矣，而凝雪愈坚，戏咏",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "月华镫彩射江城。处处管弦声。逐队看镫行。愁冻滑、泥涂步倾。",
      "龟言鹤讶，今年零甚，阶砌雪纵横。不是放春晴。直化作、千年老冰。"
    ]
  },
  {
    "id": "adcfe4db60df0861fbbe3af3e9641739",
    "title": "太常引·至元夕晴数日矣，而凝雪愈坚，戏咏",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "酒兵突起压诗城。欢笑斗春声。疑向越中行。玉鲙佐、银瓯细倾。",
      "床头书积，帘前花妥，几上一琴横。更喜此宵晴。皎月似、团圞块冰。"
    ]
  },
  {
    "id": "adcfe4db60df0861d4ae3ff39a39a5f0",
    "title": "东风第一枝",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "雨滴空阶，灯昏小阁，愁心乱若抽缕。峭寒故勒梅花，暗泉自生竹坞。苍苔屐印，是旧日双鸳行处。为断肠、不扫留痕，却被冻泥沾涴。",
      "招未回、燕梁宿羽。遮不断、马蹄去路。地遥共逼层阴，夜长更添麝炷。重门深掩，漫苦怨、芳时迟误。待树梢、历乱莺啼，又恰半春虚度。"
    ]
  },
  {
    "id": "adcfe4db60df086111be73cc8bdc1ebc",
    "title": "江城子·邻女鼠哥，余见其自孩而长，既生二子矣。索为歌辞，欲语无增饰，且必其能解者",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "邻家小女自称哥。发横拖。语娇讹。学唱桃花江是美人窝。赚得酸梅甜枣子，红晕处，起微涡。",
      "年光一掷似飞梭。到今何。渐成婆。却喜生儿容态似娘多。膝上儿骑双拍手，荷海育，教儿歌。"
    ]
  },
  {
    "id": "adcfe4db60df086187a76681b851484e",
    "title": "好事近·徐道邻流寓台北，作词遥和其韵",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "密约暗相亲，飞渡海山千叠。梦醒依然为客，但留情眉睫。",
      "不须惆怅送年芳，双泪界红颊。屈指牡丹开也，寄朝云花叶。"
    ]
  },
  {
    "id": "adcfe4db60df0861b75792b1163215a4",
    "title": "临江仙·花朝作，夜雪始晴，千枝尽缟，亦奇观也",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "弹指楼台皆化境，巡檐无数琅玕。百花生处极高寒。尽饶香是国，更借玉为冠。",
      "邓尉幽寻空有约，望中道里迷漫。闲支短策过西园。愁他蜂蝶误，为扫一林看。"
    ]
  },
  {
    "id": "adcfe4db60df08610e555c436002a324",
    "title": "三姝媚",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "新阴连故苑。蛎墙深红芳，数枝开晚。镇日帘垂，护镜奁犹怕，劝妆人懒。琥珀浓斟，浑未解、单衾幽怨。远道相思，同是春寒，顿孤清宴。",
      "隔巷饧箫凄断。似诉说当年，绣闺香暖。嫩绿杨丝，傍禁烟时节，暗舒青眼。自别萧郎，嗟好事、惊风吹散。梦里寻欢如旧，欢随梦短。"
    ]
  },
  {
    "id": "adcfe4db60df0861d3488b014821268c",
    "title": "斗百花·昆山访亭林公园，谒刘改之墓",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "几日轻寒轻暖。摇曳垂杨丝线。安车小驻园林，危塔犹摩星汉。樵径盘纡，先穿洞壑幽寻，旋憩山亭回看。",
      "景色如屏展。比美瑶琨，孰继机云英眄。遗墓尚存，千秋霸才堪叹。雨洒黄昏，何辞透湿春意，惜取满林花片。"
    ]
  },
  {
    "id": "adcfe4db60df0861bb20a8bd461eba56",
    "title": "醉落魄为陆丹林补题红树室图",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "水回峰叠。结庐稍与人寰别。晚枫明处霞成缬。自爱秋林，何异岁寒橘。",
      "弹筝人去弦声绝。廿年枉费丹青笔。想君心事终难说。洒血书辞，化作万红叶。"
    ]
  },
  {
    "id": "adcfe4db60df08618760946f92e9931d",
    "title": "促拍满路花",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "风透疏帘隙，日映画阑边。晓妆初罢换新绵。绣余静坐，姿态十分妍。有时狂嬉耍，冉冉莲屧步尘，直过邻园。",
      "满园花好莺语，犹是艳阳天。水亭山榭尽留连。旧游斜径，曾记落金钿。因恁牵愁绪，蓦地沉吟，背人独倚秋千。"
    ]
  },
  {
    "id": "adcfe4db60df0861f6c3a24fd3d073bf",
    "title": "应景乐",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "经年数役。漠漠车尘四起，周广陌。台城下，江流漱烟碛。指樯竿箭立。因念往事，卜宅蓝家庄好，朋游咏朝夕。",
      "风景未殊昔。向此感、隐隐钟声，似欲破暮霭，飞到相觅。林际徘徊，摇荡心魄。钟阜郁相望，金紫换纯碧。"
    ]
  },
  {
    "id": "adcfe4db60df086179632d1ac214ce3e",
    "title": "雨中花慢·四月初二日阴雨，访彦通屯云馆，联句，用东坡韵",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "开尽酴醾千架，柳阁阴浓，摇曳轻烟。顿喜隔年佳侣，点破苔钱。修径萦回，低阑掩映，不异家园。祗乐苑殢酒，沧江鼓枻，恨远情连。",
      "无边细雨，屯云书馆，对景记取从前。春渐晚，一番花事，过眼凄然。衰鬓休嗟潦倒，芳华得再暄妍。六朝烟水，朅来双燕，共我年年。"
    ]
  },
  {
    "id": "adcfe4db60df086160de9bef8b636a17",
    "title": "清平乐·题扇头仕女小景",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "愔愔小院。帘幕随风卷。睡起瞢腾拈绣线。却把花枝比看。",
      "无端幽恨难排。海上青鸾信乖。暗触单衾情绪，一双胡蝶飞来。"
    ]
  },
  {
    "id": "adcfe4db60df0861f32f182efdd91c1c",
    "title": "浣溪沙",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "地僻园荒草怒生。非蒿非艾不知名。宵来得雨更纵横。",
      "雀向檐前唯噪语，蛙于池畔亦争鸣。老夫午梦一时惊。"
    ]
  },
  {
    "id": "adcfe4db60df0861257a4547cfaf6e69",
    "title": "鹧鸪天·立秋夜风，寄怀吕生贞白",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "扫地风来不可当。却于风后转清凉。喧喧翠竹声疑斗，飒飒红蕖意自芳。",
      "秋已到，夜须长。不成新赋继欧阳。梦回忽忆榴皮字，谁写邯郸大道旁。"
    ]
  },
  {
    "id": "adcfe4db60df0861a5311152cb7e69e6",
    "title": "醉桃源",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "露浓圆点藓痕斑。晓风吹未干。满园花树向凋残。一枝枫叶丹。",
      "思采撷，且般桓。书成欲寄难。归来重倚小窗看。帘旌摇荡间。"
    ]
  },
  {
    "id": "adcfe4db60df0861d1941b6702a71a61",
    "title": "拂霓裳",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "曲声终。琵琶斜抱醉颜红。谈谐好，逗人情味在眉峰。碧螺斟翠斝，金液泻琼钟。只匆匆。傍绮筵开处，桂阴浓。",
      "殷勤欲问，佳会散，甚时逢。颦不语，自怜踪迹指飞蓬。霜催行客老，月照两心同。祝春风。待花时相聚，药栏东。"
    ]
  },
  {
    "id": "adcfe4db60df08617c5e3fc1a3afc617",
    "title": "踏歌送中学毕业生赴农村习田事",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "志洪欲向农村，队伍森成列。红旗闪、晓鼓催人发。要勤耕、入社安家业。快绝。一年闲、好事从头说。春苗种、预计秋收必。",
      "更指看、鸡豚盈牢栅。山共水，翠绕闼。心情暇、创写新文物。亲朋待相寻，把酒同欢悦。约明年、杏花时节。"
    ]
  },
  {
    "id": "adcfe4db60df0861e59423f6f60efe4c",
    "title": "念奴娇·闰八月十五夜游后湖作",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "片云消尽步长堤，不是前时风物。柳榭花亭兼竹所，只借钟山为壁。空宇澄鲜，湖波荡漾，照见头如雪。华年虽逝，寸心依旧雄杰。",
      "回想羁旅生平，如今真个有，逸情飙发。夜静扁舟犹打桨，欲与沙鸥争灭。境落寰中，神游天外，冷处风吹发。今年秋闰，一星添伴圆月。"
    ]
  },
  {
    "id": "adcfe4db60df08618abf6fa219d7dd19",
    "title": "鹧鸪天·酬谭重非",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "班草情新语未休。锦囊佳句更相投。文辞湘绮遵前轨，心迹孤桐识旧游。",
      "天外路，望中收。且斟杯茗洗离忧。江南景色无穷好，不信诗人便白头。"
    ]
  },
  {
    "id": "adcfe4db60df08615c456dbf94cb039b",
    "title": "瑶阶草",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "湘帘卷还下，一阵黄昏雨。高阁登临，独自无意绪。故人不见，水遥山远，北来南去。几曾倩传别语。",
      "看如许。紫苔斑点，绿荷破碎浮萍聚。正似愁根，鬓丝白尽千万缕。旧盟记在，粉笺蜀纸，写成的据。那知又，恁轻误。"
    ]
  },
  {
    "id": "adcfe4db60df08611368c914aa9c2e6f",
    "title": "临江仙",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "宇宙旋归谁掌握，须臾倒海驱霆。人天流转万千程。淮南鸡犬在，亦作步虚声。",
      "闻道阿环离别后，广寒愁锁倾城。如今盟证有双星。会当乘一箭，飞向月中行。"
    ]
  },
  {
    "id": "adcfe4db60df0861be8ff1816fa2f037",
    "title": "生查子·闽人王凤池者寄红豆百粒，乞词。占此以报",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "明珠百琲悬，火斋千金直。休恨见花迟，葆此盈筐实。",
      "绛云楼已空，红豆庄非昔。远道寄相思，何处相思得。"
    ]
  },
  {
    "id": "adcfe4db60df0861c71670201dc6d6e0",
    "title": "南柯子",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "宛宛泪连屋，萧萧竹映廊。冰壶一酌肺生凉。讳道温柔，却道醉为乡。",
      "牡蛎裁窗瓦，飞鸳饰镜囊。声名久压杜秋娘。不是小姑，居处也无郎。"
    ]
  },
  {
    "id": "adcfe4db60df086100851521445b7bc6",
    "title": "南乡子·徐琴韵偕其夫说唐寅故事",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "镫彩幻明霞。玉树亭亭出绛纱。对坐调弦侬与婿，琵琶。凤尾还将半面遮。",
      "舌底粲生花。唱得新词句句佳。三笑留情原是妄，偏夸。妄事如真一笑哗。"
    ]
  },
  {
    "id": "adcfe4db60df08618d43bb49f025a3c8",
    "title": "江南好",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "莱伊卡，腾跃上天游。月窟径须追狡兔，星河倘亦犯牵牛。",
      "佳话纪从头。"
    ]
  },
  {
    "id": "adcfe4db60df0861d72a071bb0b26d21",
    "title": "西江月·腊月十六日立春，口占即事",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "骋辨群英会上，挥豪大字堆中。老夫犹有少年风。不许光阴闲送。",
      "冻草已苏新绿，微阴不碍春融。明年急务在耕农。学把芹泥翻动。"
    ]
  },
  {
    "id": "adcfe4db60df086103245277c8929906",
    "title": "柳腰轻",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "娇梨嫩柳春烟暖。烟中有、双飞燕。远从辽地，近归吴会，讶道林园都变。度香径、花苑萦纡，倚雕栏、露台高显。",
      "乍掠清波侧面。又呢喃、语窥窗眼。旧巢仍固，湿泥重缀，处处低徊留恋。叹如此、家国无双，竟连年、故人书断。"
    ]
  },
  {
    "id": "adcfe4db60df0861ece5e19908caaf32",
    "title": "柳梢青",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "故苑春浓。园花斗艳，浅紫深红。树上流莺，堂前栖鹤，笑我成翁。",
      "晚来退食从容。病新起、仍抛瘦筇。料峭风寒，零星雨碎，归路时逢。"
    ]
  },
  {
    "id": "adcfe4db60df08618aedb405c8f95940",
    "title": "蝶恋花·清明日雨，始闻雷声，赴横山扫烈士墓，植树数百株而还",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "节候推排元不误。才到清明，花满横塘路。峭石悬空笼细雨。横山下有林林墓。",
      "礼罢殷勤陈祝语。荷锸成云，顷刻阴深护。烈魄英魂同鉴取。兴邦恰似春雷怒。"
    ]
  },
  {
    "id": "adcfe4db60df0861900fd490fea7ccc4",
    "title": "临江仙·写铁骨红一枝，并题",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "踏遍孤山山下路，归来忽梦湘妃。试拈丹笔扫横枝。直须红透骨，莫作淡胭脂。",
      "一自东风催冻解，繁花照映清池。林逋旧句罢重题。深心如有托，吟借比红诗。"
    ]
  },
  {
    "id": "adcfe4db60df086130792647313faf01",
    "title": "侧犯",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "遮边翠匝，落花数点添幽静。乘兴。载画笔、商量探奇胜。披图问去处，拥笠遮前径。风劲。看箭掠、湖波试孤艇。",
      "西山在望，绝险如悬隥。苍秀境。敛斜阳、霞绚半空映。路隔双湾，晚涛雪冷。帆影叶叶，与鸥同迥。"
    ]
  },
  {
    "id": "adcfe4db60df0861cd0c1e32f870ac2d",
    "title": "贺新郎·观新疆维吾尔族歌舞团演奏，为赋此曲。维吾尔旧译畏吾儿，亦即回鹘也",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "暖候明镫夜。聚千人、不分宾主，坐围深厦。弦索新翻回纥奏，绣幕徐徐先下。听幕外、流莺声姹。报导刚终轩幕起，骤珠环、翠额光交射。歌一曲，定场乍。",
      "深耕冠盖农劳大。又全民、为钢而战，自成良冶。体势如真描划尽，忽变绣衣弓架。斜趁步、红巾飘洒。刚健之中含婀娜，似游龙、还似飞天者。欢震屋，舞初罢。"
    ]
  },
  {
    "id": "adcfe4db60df08619618795c2aa05994",
    "title": "菩萨蛮·触事成篇，不加诠次",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "全村干劲郎尤足。与侬并比侬非独。挑担上山头。新歌时唱酬。",
      "山高千百叠。云与山相接。追过白云颠。郎先侬更先。"
    ]
  },
  {
    "id": "adcfe4db60df08619618795c89ecd8e9",
    "title": "菩萨蛮·触事成篇，不加诠次",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "炼钢炼铁心坚定。家家政治黄金印。门外小高炉。许侬功绩殊。",
      "烧空云变色。青紫都成赤。铁树尽开花。木棉无此奢。"
    ]
  },
  {
    "id": "adcfe4db60df08619618795ca9cc2abc",
    "title": "菩萨蛮·触事成篇，不加诠次",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "沟渠如拭街如砥。红旗插遍苏州市。先数百花洲人人争上游。",
      "穿墉无鼠迹。绕帐蚊雷息。车过不飞尘。门前绿树新。"
    ]
  },
  {
    "id": "adcfe4db60df08619618795c7954869e",
    "title": "菩萨蛮·触事成篇，不加诠次",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "绿杨阴下芦为屋。披襟闲坐谈衷曲。打网不辞劳。渔民今富饶。",
      "共称毛主席。千载谁堪匹。即此向来无。鱼秧入太湖。"
    ]
  },
  {
    "id": "adcfe4db60df08619618795c54596b44",
    "title": "菩萨蛮·触事成篇，不加诠次",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "荒洲艾杜根难久。东风压倒西风后。犹作满天飞。飘摇能几时。",
      "陈兵翻自困。覆辙黎巴嫩。汝欲觅尸还。金门马祖间。"
    ]
  },
  {
    "id": "adcfe4db60df08619618795c23198af4",
    "title": "菩萨蛮·触事成篇，不加诠次",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "此乡才报千斤足。万斤又看邻乡榖。不断捷音传。卫星齐上天。",
      "有粮兼有铁。一震苏群蛰。梦见赤龙飞。侏儒相背啼。"
    ]
  },
  {
    "id": "adcfe4db60df08619618795c5a8c9958",
    "title": "菩萨蛮·触事成篇，不加诠次",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "腾腾烈火天为沸。铁沙融作长流水。泻入土盘中。胚凝犹血红。",
      "寻欢千万匝。战士忘饥渴。守定一炉旁。秋宵殊未长。"
    ]
  },
  {
    "id": "adcfe4db60df08619618795c61c1a233",
    "title": "菩萨蛮·触事成篇，不加诠次",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "尔曹莫笑民歌俚。诗词原自民歌起。朴语写中诚。唯思杜少陵。",
      "一编重选得。芟尽淫哇习。试语作新腔。欢虞仍激昂。"
    ]
  },
  {
    "id": "adcfe4db60df08619618795c8168a4e7",
    "title": "菩萨蛮·触事成篇，不加诠次",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "广场筑就三千步。民兵列队森成堵。号令下层台。阵形天际回。",
      "年年逢十一。万姓同欢悦。此日战氛高。誓将残寇销。"
    ]
  },
  {
    "id": "adcfe4db60df08619618795cb9c9b406",
    "title": "菩萨蛮·触事成篇，不加诠次",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "老农相遇田间立。不通名姓情偏热。问汝市中来。炉群今几堆。",
      "欲求机械化。钢铁先称霸。明日待耕犁。隆隆拖拉机。"
    ]
  },
  {
    "id": "adcfe4db60df08619618795c4957693b",
    "title": "菩萨蛮·触事成篇，不加诠次",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "鼓鼙间伴笙歌作。人间信有从军乐。舞态极精研。谁能妙笔传。",
      "忽惊镫烛灺。霹雳从天下。夭矫斗双龙。高台云满空。"
    ]
  },
  {
    "id": "adcfe4db60df08619618795c62c9299a",
    "title": "菩萨蛮·触事成篇，不加诠次",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "非冠非弁簪横玉。绣龙袍带垂双角。局缩坐高头。俨然如沐猴。",
      "有人亲献寄。甘作儿皇帝。付与董家狐。写成群丑图。"
    ]
  },
  {
    "id": "adcfe4db60df08619618795c942706fb",
    "title": "菩萨蛮·触事成篇，不加诠次",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "飞空绝迹人来往。惊魂骇魄难言状。有女逞风标。登盘舞折腰。",
      "柔应无寸骨。反首腰间出。花上露同栖。轻如胡蝶儿。"
    ]
  },
  {
    "id": "adcfe4db60df08619618795ce7ee8b04",
    "title": "菩萨蛮·触事成篇，不加诠次",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "两行绿影排空去。飞车直向春申浦。历历故人居。光荣多榜书。",
      "奔驰追白日。转眼非陈迹。重上碧双栖。已经千万秋。"
    ]
  },
  {
    "id": "adcfe4db60df08619618795c795e3ac0",
    "title": "菩萨蛮·触事成篇，不加诠次",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "故人怜我头如雪。沉思翰藻皆宜绝。我笑此言痴。生元有尽时。",
      "老逢家国盛。恣意成新咏。一语合风谣。何辞肝胆焦。"
    ]
  },
  {
    "id": "adcfe4db60df08619618795c9eae182a",
    "title": "菩萨蛮·触事成篇，不加诠次",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "西山列卫如屏拱。碧云长护衣冠冢。努力毕生期。堪为革命师。",
      "知难行则易。谁果明斯理。高塔郁嵯峨。高山景仰多。"
    ]
  },
  {
    "id": "adcfe4db60df08619618795cb300cd32",
    "title": "菩萨蛮·触事成篇，不加诠次",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "园中柏树何年代。婆娑老干穿云外。重倚碧阑干。回头四十年。",
      "筑坛名社稷。大盗曾移国。谁与柏长青。共和千万龄。"
    ]
  },
  {
    "id": "adcfe4db60df08619618795c10b7ba55",
    "title": "菩萨蛮·触事成篇，不加诠次",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "长街寻遍无踪迹。移居却在斜街侧。相见道胜常。孤鸾不再翔。",
      "泪泉流已涸。稍损横波目。无计慰愁心。遥怜沧海深。"
    ]
  },
  {
    "id": "adcfe4db60df08619618795ce5a6169c",
    "title": "菩萨蛮·触事成篇，不加诠次",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "程功那待三年后。农林渔牧般般有。幸福老人心。相迎笑靥深。",
      "人民公社好。随处吾能道。徐水不同观。先来石景山。"
    ]
  },
  {
    "id": "adcfe4db60df08619618795c7129c63b",
    "title": "菩萨蛮·触事成篇，不加诠次",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "渡江上溯金田朔。神功八叶浮雕玉。物力校亏赢。休论汉两京。",
      "天安门外望。肃穆何辽旷。屹立此丰碑。昆仑名并垂。"
    ]
  },
  {
    "id": "adcfe4db60df08619618795ce55d6f23",
    "title": "菩萨蛮·触事成篇，不加诠次",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "分离五载重携手。欢言共酌蒲桃酒。北苑到人稀。唯余千菊枝。",
      "禁寒花更簇。人亦如秋菊。老去未心降。婵娟青女旁。"
    ]
  },
  {
    "id": "adcfe4db60df08619618795cdfd912ff",
    "title": "菩萨蛮·触事成篇，不加诠次",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "长安人海同为客。登楼无复黄尘色。舌辨起风雷。连旬广座开。",
      "匆匆来又去。不尽留连处。未到十三陵。自惭虚此行。"
    ]
  },
  {
    "id": "adcfe4db60df08619618795c5aaf7c12",
    "title": "菩萨蛮·触事成篇，不加诠次",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "工人总入诗人队。秀才岂是工人比。压倒李青莲。挥豪捷似烟。",
      "嵇康躬锻冶。但为怡情也。此日利人群。先求知力均。"
    ]
  },
  {
    "id": "adcfe4db60df08619618795cb9f99255",
    "title": "菩萨蛮·触事成篇，不加诠次",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "抽丝旋化春裾色。纷纶翕霍三千尺。电母为投梭。将如织女何。",
      "吴邦嘉丽地。三绝称神艺。襟袖裹江山。真看指顾间。"
    ]
  },
  {
    "id": "adcfe4db60df08619618795c3bb0681e",
    "title": "菩萨蛮·触事成篇，不加诠次",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "梅花玓瓅胭脂色。先春早见临风坼。梅寿不知年。好风吹更鲜。",
      "年年尊俎侧。迟到仍虚席。待上锦江楼。荐君双玉瓯。"
    ]
  },
  {
    "id": "adcfe4db60df08619618795cc62fd922",
    "title": "菩萨蛮·触事成篇，不加诠次",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "太阳添个行星绕。行星恰是由人造。飞过月宫时。常娥惊且疑。",
      "羿弓原诞说。此箭从何出。一发破天心。天狼光影沈。"
    ]
  },
  {
    "id": "adcfe4db60df08619618795cc6b880db",
    "title": "菩萨蛮·触事成篇，不加诠次",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "生儿是处皆堪托。垂髫男女歌声乐。拍手笑颜开。阿姨真早来。",
      "为求劳动力。健妇中闺出。不用作羹汤。四邻新食堂。"
    ]
  },
  {
    "id": "adcfe4db60df08619618795ca208042c",
    "title": "菩萨蛮·触事成篇，不加诠次",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "尖端科技同飞跃。文人积习消除却。下笔费踌蹰。床头多异书。",
      "高唐无复意。梦跨双龙尾。星际快游行。满身皆落星。"
    ]
  },
  {
    "id": "adcfe4db60df08619618795c72c9984e",
    "title": "菩萨蛮·触事成篇，不加诠次",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "穹庐四下天如幂。草原迥处寒冰积。箭共雪花飞。奔腾万马随。",
      "围歼狼百族。饮犒黄羊肉。敌寇敢猖狂。命悬如此狼。"
    ]
  },
  {
    "id": "adcfe4db60df08619618795c0a2d72e1",
    "title": "菩萨蛮·触事成篇，不加诠次",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "玲珑叠石依乔木。两三竿影萧萧竹。风物尚留遗。开图是又非。",
      "枇杷园内遇。嘉实亭边坐。偷得片时闲。愈知劳者艰。"
    ]
  },
  {
    "id": "adcfe4db60df08619618795c8e51c9c2",
    "title": "菩萨蛮·触事成篇，不加诠次",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "古来书壁谁为上。王吴但识诸天相。今日属工农。墙头飞巨龙。",
      "山林兼薮泽。尽入生花笔。一寸稻尖芒。蛇矛无此强。"
    ]
  },
  {
    "id": "adcfe4db60df08619618795c65215bb1",
    "title": "菩萨蛮·触事成篇，不加诠次",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "象床瑶簟珍珠串。美人自爱深深院。绕院种巴蕉。风来齐动摇。",
      "窗前幽静趣。分得南洲树。侵晓乱鸣禽。此时愁绿阴。"
    ]
  },
  {
    "id": "adcfe4db60df0861a4e4e07f93c45173",
    "title": "减兰憎衣暑，兼刺帝国主义者",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "南非东亚。汝独横行无顾藉。想像人天。此意还从一例看。",
      "阳乌恣绝。余焰犹能烧七月。蓦地凉风。送汝长埋草棘中。"
    ]
  },
  {
    "id": "adcfe4db60df08619b02ba6d280b363b",
    "title": "菩萨蛮",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "宏川细水皆归纳。电流直制三重辖。蓄泄有常规。如潮来往时。",
      "去年乾腊月。寸土无龟裂。春雨忽连旬。不妨沟浍盈。"
    ]
  },
  {
    "id": "adcfe4db60df08619b02ba6d8a5fbed6",
    "title": "菩萨蛮",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "园工巧艺惊殊特。嫁梅自有倾城色。匀颊淡燕支。长长施黛眉。",
      "绿珠称小妹。红拂堪为姊。所喜是同根。休招月下魂。"
    ]
  },
  {
    "id": "adcfe4db60df08619b02ba6d4fbb3e86",
    "title": "菩萨蛮",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "钢为元帅先升帐。工农事业皆须仗。何物是先行。何如限刻成。",
      "无穷神妙著。何处安根脚。全国一盘棋。当争落子时。"
    ]
  },
  {
    "id": "adcfe4db60df08619b02ba6d88976a00",
    "title": "菩萨蛮",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "和风丽日江南道。江南二月春光好。最好是苏州。名园多胜游。",
      "花开红满树。正值余初度。欢乐尽情狂。何须称寿觞。"
    ]
  },
  {
    "id": "adcfe4db60df08619b02ba6d8cf487a3",
    "title": "菩萨蛮",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "晚来破雾征程促。天开图画张原陆。新绿满长堤。菜花黄夹畦。",
      "云车风马骤。千里抛车后。晌午到金陵。钟山睡未醒。"
    ]
  },
  {
    "id": "adcfe4db60df08619b02ba6d8685c94f",
    "title": "菩萨蛮",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "四围山色青无赭。千林万树遮平野。联步上高台。苍然暮色来。",
      "夕阳凝作血。凭吊肠偏热。阶级斗争强。成仁土亦香。"
    ]
  },
  {
    "id": "adcfe4db60df08619b02ba6d30e20e16",
    "title": "菩萨蛮",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "荒莱辟举为阡陌。昔时险峻今陂泽。厚地到高天。须臾皆改观。",
      "勿辞艰苦业。我有人千亿。蚁亦负山趋。愚公真不愚。"
    ]
  },
  {
    "id": "adcfe4db60df0861eb1c9c8c08c4288d",
    "title": "沁园春",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "建国十周，革命功成，电掣雷轰。喜一穷二白，顿殊旧貌，千仓万廪，长兆年丰。厂舍如林，河流似网，建社真能大且公。谁堪比，是奔腾万马，夭矫飞龙。",
      "更看易俗移风。把千载秕糠一扫空。与友邦携手，高歌并进，敌人丧胆，咒诅无功。轶美超英，昌明科学，宇宙都归掌握中。欢相告，再十年称庆，在广寒宫。"
    ]
  },
  {
    "id": "adcfe4db60df08619b02ba6db1eeb166",
    "title": "菩萨蛮",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "文成婚媾通殊域。垂杨扫尽千年雪。旧俗独留残。因知施教难。",
      "佛言诸地狱。一一罗心目。地狱众生谁。农奴真可悲。"
    ]
  },
  {
    "id": "adcfe4db60df08619b02ba6dbf3e49c1",
    "title": "菩萨蛮",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "倒悬未喻斯民厄。来苏久望云霓泽。黑夜走群魔。道高将柰何。",
      "锋车如电扫。疾指山南道。逐队舞相迎。欢呼菩萨兵。"
    ]
  },
  {
    "id": "adcfe4db60df086157dcb559f05bba33",
    "title": "瑞鹧鸪·沈瓞民示施如唱酬集，索和，因次韵作",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "太平亲见老怀舒。精力饶于插架书。麋苑偏能徵往史，䱐溪未许作间漠。",
      "传经绛帐心先折，载酒玄亭乐有余。政治于今应挂帅，相如兼是蔺相如。"
    ]
  },
  {
    "id": "adcfe4db60df086152fd22a5b44b3598",
    "title": "鹧鸪天·江阴县菊花会，并寄中山公园茶话，用壁间明清人诗原韵，率成八句，复改为词",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "雪浪湖边藓色斑。披襟围坐一开颜。共参革命千秋业，也许浮生半日闲。",
      "诗斗捷，茗分甘。轻车更载菊花还。精诚不为分离隔，话到忠邦意已关。"
    ]
  },
  {
    "id": "adcfe4db60df08615f347d80e3c484ce",
    "title": "踏莎行·郊行即事",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "山拥层螺，波澄匹练。吴中佳处人争羡。谁知夺得冶城名，景光又遂年光变。",
      "高突喷云，飞轮逐电。无穷事绩惊心眼。绿阴千步绕溪回，红旗三面迎风展。"
    ]
  },
  {
    "id": "adcfe4db60df0861a0f8703c2ed53a0b",
    "title": "金缕曲·读民歌集，用其语",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "文艺开先路。写风谣、龙蛇走壁，墨花飞舞。试把翻成新乐曲，字字沁人肝腑。第一是、真诚拥护。党共中央毛主席，这恩情、欲诉从何诉。倾倒出，万千语。",
      "其中不少惊人句。唱三山、五岭开道，乱流归库。歌颂丰收非夸饰，稻麦千斤为亩。更菜果、如山堆取。项羽豪雄空盖世，任拔山、力尽今难举。拔不起，一山芋。"
    ]
  },
  {
    "id": "adcfe4db60df0861f32f182e3d689569",
    "title": "浣溪沙",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "跃进歌声似迅雷。歌时春酒绿盈杯。相逢都看笑颜堆。",
      "双乐园中双乐聚，百花洲畔百花开。东方红日正崔嵬。"
    ]
  },
  {
    "id": "adcfe4db60df08614d1183605387267a",
    "title": "鹊踏枝",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "记得童年深切齿。八国旌旗，乱插长安市。虎变龙腾今昔异。我生两度逢庚子。",
      "屹立中苏坚壁垒。保障和平，一箭通天地。他日再书庚子岁。红旗飘向行星际。"
    ]
  },
  {
    "id": "adcfe4db60df0861d6127407b5df3c05",
    "title": "好事近",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "欢笑一堂中，共度新春佳节。此日太平亲见，忘头颅如雪。",
      "醉来行步任欹斜，鸠杖未须设。照夜华镫千百，替中天圆月。"
    ]
  },
  {
    "id": "adcfe4db60df086131da80b7530e6856",
    "title": "清平乐·新三妇艳词",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "莫邪双剑。长被中吴占。乐府歌传三妇艳。翻觉羞红上脸。",
      "田间大妇勤农。织丝小妇精工。中妇尤称健硕，炼钢炉火通红。"
    ]
  },
  {
    "id": "adcfe4db60df086157659484aa93f852",
    "title": "长相思",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "小桥东。曲径通。日射清波澹澹风。满园花不空。",
      "胭脂红。春正浓。铁骨冰心谁与同。孤山山路中。"
    ]
  },
  {
    "id": "adcfe4db60df08619b02ba6d52e46466",
    "title": "菩萨蛮",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "挽车飞度高山崿。行船不惮风波恶。山水几千重。何曾骇杀侬。",
      "情郎常笑我。但合家中坐。跃进并双肩。郎今相比看。"
    ]
  },
  {
    "id": "adcfe4db60df0861110039a1ae5e0f06",
    "title": "浣溪沙·假日",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "百舌催春著意鸣。东园负手且游行。畅人天气是新晴。",
      "芳草怒生堪衬步，异花争放不知名。归时应梦到香城。"
    ]
  },
  {
    "id": "adcfe4db60df08615dfc8cfd0303daa4",
    "title": "东坡引·苏州农业药械厂东风焦化厂及炭黑厂皆于全国群英会评得红旗，连日观药械焦化二厂，赋词美之",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "圆机喷雾罢。霏霏半空洒。蝗蝻不犯如云稼。农民齐庆社。农民齐庆社。",
      "采山聚卝石，又看焦化。道热压功成也。群英会上旗高挂。东风何用借。东风何用借。"
    ]
  },
  {
    "id": "adcfe4db60df08617602ecb44af71e48",
    "title": "菩萨蛮·大风，从楼上看隔院海棠，用清真韵",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "疾风扫净长廊曲。东园树树摇新绿。暂罢五湖舟。来凭百尺楼。",
      "海棠浓艳发。莫便吹成雪。久久更回看。单衣禁暮寒。"
    ]
  },
  {
    "id": "adcfe4db60df0861f63cc2fa7e347e2b",
    "title": "齐天乐·观太浦河工程作",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "一台高耸苍茫际。山川更添奇伟。列炬穿林，鸣机动谷，欢乐歌声时起。千群似蚁。看拓土开疆，暗符兵事。歇浦遥通，创成新纪照青史。",
      "当年堪笑郑李。寸功犹自诩，应共波逝。大禹遗规，中吴旧迹，湮没都逾千祀。新邦继此。算九泽陂平，三江奠止。试舣扁舟，太湖清见底。"
    ]
  },
  {
    "id": "adcfe4db60df0861e29eb458d3967323",
    "title": "浪淘沙·令即景，用杜安世体",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "堤上风尖。杨柳毵毵。绿阴浓处小桃攒。伫看波心，芳气回互，花影深涵。",
      "彩笔染沈酣。画出晴岚。欲题新句费寻探。道是江南春遍地，又何但江南。"
    ]
  },
  {
    "id": "adcfe4db60df086186dc8a1baabfe89b",
    "title": "好事近·看万紫千红总是春电影，勖家人及亲属辈，并书寄时儿天津",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "到处是春光，万紫千红生色。歌唱人民公社，好基层形式。",
      "相逢不再道家常，唯共竞心力。模范英雄称号，看何人先得。"
    ]
  },
  {
    "id": "adcfe4db60df0861e77a718c0441da6f",
    "title": "醉太平·太平天国忠王收复苏州百年纪念",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "金陵势休。吴中惠流。百年试听民讴。盼长江转头。",
      "遗文尽收。遗宫尚留。湖山重认苏州。问英灵慰否。"
    ]
  },
  {
    "id": "adcfe4db60df0861964da056bcf8908e",
    "title": "水调歌头·建党三十九周年颂",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "覆载象天地，日月并光芒。春风吹煦万物生意各轩昂。既有及时雨露，又有惊雷破敌，魑魅影潜藏。举世共翘首，卓立此新邦。",
      "尧谓舜，天之合，出蒙庄。我道天人合德，尧舜岂能当。彻底翻新社会，再造山河大地，功在党中央。六亿讴歌起，主席寿无疆。"
    ]
  },
  {
    "id": "adcfe4db60df086190bdbd829b4f9369",
    "title": "满江红",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "珠穆高峰，拔海起、几千万尺。算终古、鸟飞不到，断无人迹。吸气岂用高世术，凿冰只作梯山级。看闯然、三影逼天来，天惊裂。",
      "亚欧队，纷似织。先与后，俱消失。笑长埋雪下，但留遗骨。矫矫中华新建制，健儿身手谁能敌。伴歌声、浩荡拂云霄，旗翻掣。"
    ]
  },
  {
    "id": "adcfe4db60df086119339b3ba0040864",
    "title": "西江月·各民主党派代表先后集北京开扩大会议，八月二十二日毛主席暨国家诸领导人于怀仁堂畔亲予接见，并合摄一影。预会者谈论自由，心情舒畅，故称之为神仙会",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "毕世难忘此日，高秋不动纤埃。新华门内广场开。叠作千层人垒。",
      "领袖光同日月，群仙簇下蓬莱。绕场蓦地起春雷。一片欢呼万岁。"
    ]
  },
  {
    "id": "adcfe4db60df0861a2d534f611484ac4",
    "title": "减字木兰花",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "黄尘扑面。走尽长街稀一见。欲叩荆扉。槐柳纵横路亦迷。",
      "故交轻绝。不识侬心明似月。何怨何恩。往事从今莫再论。"
    ]
  },
  {
    "id": "adcfe4db60df0861b4a1b35de3aa0071",
    "title": "蝶恋花·国庆后五日中秋",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "生产连年高速度。十一逢双，万众同欢舞。屈指中秋期日五。昂头又见银蟾吐。",
      "革命涛翻风更怒。桂殿高寒，料亦殊今古。一箭飞来深著土。吴刚笑掷千年斧。"
    ]
  },
  {
    "id": "adcfe4db60df0861891a20f33c40d775",
    "title": "渔家傲·广西僮族歌剧团演刘三姐故事",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "愤气冲胸娇叱咤。歌声如火烧林野。皇帝低头官府怕。淋漓骂。直凭喉舌摧强霸。",
      "一舸乘流风送乍。五湖四海传歌罢。暴力总归黄土下。乾坤大。至今容得刘三姐。"
    ]
  },
  {
    "id": "adcfe4db60df08611029da916197f7cf",
    "title": "滴滴金",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "诗翁捻断霜髭白。句推敲，费心力。大战粮钢盛奇迹。况团圆佳夕。",
      "新词自憾无高格。忽听清歌起渔笛。脚踏粮山访吴刚，早抵人千百。"
    ]
  },
  {
    "id": "adcfe4db60df086146408bd9013223a5",
    "title": "玉楼春",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "南畦北垄青无际。社社忙供蔬果市。芥姜接叶长儿孙，瓜豆缠藤成姊妹。",
      "不教寸土轻抛弃。人力偏能穷地利。农家一语味深长，只有懒人无懒地。"
    ]
  },
  {
    "id": "adcfe4db60df0861602d2d9ec29717a5",
    "title": "高阳台",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "薄雾笼晴，层阴蔽月，何曾小误农时。列队云屯，争看四野幡旂。盈仓夺得丰收后，吴盘蔬、佐馔相宜。遍经营、屋角篱边，位置如棋。",
      "小园隙地三弓在，指青青菜甲，落落瓜畦。抱瓮辛勤，胜他雨露潜滋。从前只说躬耕好，有谁人、亲把锄犁。晚方知、四体须勤，老圃堪师。"
    ]
  },
  {
    "id": "adcfe4db60df08618d386ae57374e810",
    "title": "采桑子·重九日作",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "黄花匝地披如锦，随处游遨。不用登高。说著东风便自豪。",
      "红旗三面高高举，立志坚牢。若再登高。珠穆峰头把酒邀。"
    ]
  },
  {
    "id": "adcfe4db60df0861544c4ed98f7d9d79",
    "title": "鼓笛令听扩音机播送歌乐",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "鼓声迸处弦声逗。小屋中、雨狂风骤。蹈厉民兴言自旧。几亿众志干星斗。",
      "往往俗移风厚。在声音、感人深透。欲赋新篇翻缩手。怕绮思、驱除仍有。"
    ]
  },
  {
    "id": "adcfe4db60df08614334969f66882f92",
    "title": "蝶恋花",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "向道流光如电促。万事功成，更比流光速。创革诸端新面目。转头已入陈编读。",
      "为拯全民求幸福。唯党英明，奠定寰区局。歌颂不辞霜鬓秃。判教前画南山竹。"
    ]
  },
  {
    "id": "adcfe4db60df08611368c9141a40d289",
    "title": "临江仙",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "绿叶翻藏朱实底，果农哗报年丰。丰收无语可形容。宝珠层塔垒，林立万千丛。",
      "戴笠肩锄亲入队，一舟来往西东。烟云缥缈画图中。写生添双采，双袖洞庭红。"
    ]
  },
  {
    "id": "adcfe4db60df086141f6ce5e841273a4",
    "title": "鹧鸪天·行北塔区，书所见",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "一夜吹霜薄似敷。十边新绿更鲜腴。谁编北塔齐民术，应胜东郊种树书。",
      "儿织竹，妇淹菹。家家勤俭作冬储。老人自扫阶前叶，也抵茅柴一稛余。"
    ]
  },
  {
    "id": "adcfe4db60df0861fc4c88add55d8e8f",
    "title": "偷声木兰花·括上海近郊农民歌",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "摇摇欲坠临深谷。单干如行桥独木。雨打风吹。互助桥犹石板危。",
      "铁桥合作规模小。不及人民公社好。社是金桥。通向天堂路一条。"
    ]
  },
  {
    "id": "adcfe4db60df0861a1bdacd96731e5e8",
    "title": "品令次梅苑词韵寄远",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "楼台新起。看倒映、清溪水。水边栏楯，曲廊修影，半遮花里。春入东园，红破数枝梅蕊。",
      "离家千里。问书札、应堪寄。整装归到，此时未阻，关河百二。芳景依然，不见故人行李。"
    ]
  },
  {
    "id": "adcfe4db60df086160bb5188099ed449",
    "title": "双声子题湖帆仿宋海岳北固云山图",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "晚烟无极，乱山围郭，登眺长记儿时。楼名多景，江涵残照，迁客是处留题。自童年去国，■■■、谁异同归。萦怀处，想前史，风流人物襟期。",
      "朱家船、看漫张尺幅，云蒸纸素淋漓。苔攒千树，风来疑动，江山愈感雄奇。问蕲王战鼓，争便似、芒角星旗。想君更写新图，扫空万古遗规。"
    ]
  },
  {
    "id": "adcfe4db60df08617244b10adb484053",
    "title": "长相思·一九六零年除夕联欢会作",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "市声喧。镫影繁。广会宏开气万千。争听捷报传。",
      "六零年。六一年。快马如飞共著鞭。超腾直上天。"
    ]
  },
  {
    "id": "adcfe4db60df0861fb487254077a9a95",
    "title": "金错刀湖帆仿沈石田蔬果长卷，为徐玥题",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "人辐凑，物昌熙。吴中风土应清时。新蔬盎盎方充圃，嘉实累累又满枝。",
      "研黛墨，缀胭脂。都来收拾画中宜。石田本自君家出，风味南田亦可思。"
    ]
  },
  {
    "id": "adcfe4db60df0861d372df49b568e99d",
    "title": "临江仙·观黔剧团演侗族少女秦娘美为其夫珠郎复仇故事",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "破网高飞仍比翼，两情终始绸缪。却缘艳色起奸谋。珠郎遭陷阱，血溅剑湾头。",
      "头欢头来身抵命，秦娘誓压深秋。一锄挥处动群讴。扫除阶级恨，岂独为私仇。"
    ]
  },
  {
    "id": "adcfe4db60df086125eb6af756d4e25c",
    "title": "清平乐",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "迎春鞭土。旧俗还堪取。电溉云喷三万亩。不碍土洋并举。",
      "支农号彻神州。纪岁欣逢铁牛。黄犊与人并力，朝朝踏遍春畴。"
    ]
  },
  {
    "id": "adcfe4db60df086136f09884d2c30820",
    "title": "金缕曲",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "怒发冲冠裂。正全球、风云俶扰，亚非尤烈。反帝声威涛喷涌，又似燎原火发。直使得、群魔惊绝。一手擎枝标橄榄，暗挥兵、一手相屠割。头可断，志难遏。",
      "天骄自古终须灭。看昂然、成仁者去，卓为英杰。千万卢蒙巴继起，民族花开似血。笑鼠辈、垂涎三尺。铁干银丫坚强甚，比玫瑰、多刺松多节。刚果在，岂容折。"
    ]
  },
  {
    "id": "adcfe4db60df08613a50096af00f3d23",
    "title": "探春令",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "万家镫火庆元宵，听佳音传报。道绿云、无数将田绕。预知是、丰年兆。",
      "嫦娥亦助人欢笑。遣圆蟾分照。会散时、迤逦还家去，又先我、窗间到。"
    ]
  },
  {
    "id": "adcfe4db60df08612b0eda62ca341c9a",
    "title": "柳梢青·偕潘慎明、陶叔南、范烟桥诸老赴南京，中途雨霁",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "兀兀车摇。谈谐锋起，鬓雪潜消。酝酿韶光，莺犹噤舌，柳未舒条。",
      "春于何处偏饶。望不极、青青远郊。半日行程，淡晴微雨，都长新苗。"
    ]
  },
  {
    "id": "adcfe4db60df0861c06ac9f2d1275ce6",
    "title": "南歌子",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "险道平如砥，奔湍缓作溪。山川灵怪任鞭笞。直使黄河千曲更无泥。",
      "宿愿从头补，新图下笔迟。峨嵋山顶滑车飞。不信此中兼有上天梯。"
    ]
  },
  {
    "id": "adcfe4db60df08619e0439d52c19c822",
    "title": "宴桃源观刺绣。清真韵作",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "发乱纵横新绣。绣罢两眉舒绉。徙倚小窗明，窗外一株荑柳。",
      "晴昼。晴昼。光映玉容如酒。"
    ]
  },
  {
    "id": "adcfe4db60df08615dccaee04e4e2a60",
    "title": "百字令一九六二年四月十二日，苏联放宇宙飞船东方号，载人上天，环匝地球一周，遵时著陆，乘之而上者为加加林少校，用东坡韵用其事",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "众星围聚，忽惊看、尘世抛来何物。箭动船飞，中自有、一室严封窗壁。绕地成弧，裁虹作带，照眼明于雪。加加林氏，伟哉生此奇杰。",
      "前事休道奇肱，东方号起，人与飘风发。点勘舆图如指掌，何者当兴当灭。空际遨游，归来故处，不损身豪发。史编新纪，大书今岁今月。"
    ]
  },
  {
    "id": "adcfe4db60df08614c71d6222836f980",
    "title": "转应曲",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "阑畔。阑畔。一树绣球花满。盈盈握雪团酥。",
      "绝似徐黄画图。图画。图画。未抵阳春高价。"
    ]
  },
  {
    "id": "adcfe4db60df086183cc9e1743ad3266",
    "title": "鹧鸪天·尹默有人日诗，用其韵",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "春到人间百态奇。美人未觉与春宜。惊风不偃炎荒树，败局空投劫子棋。",
      "勤炳烛，罢题诗。闲来唯唱鹧鸪词。因君人日传佳句，忽向高楼动远思。"
    ]
  },
  {
    "id": "adcfe4db60df086183cc9e172016eb39",
    "title": "鹧鸪天·尹默有人日诗，用其韵",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "汉武唐宗绩未奇。乾坤整顿协时宜。十年早定千秋局，万事先争一着棋。",
      "吾击缶，子吟诗。诗成络绎有新词。江山人物歌难尽，才捷东坡亦费思。"
    ]
  },
  {
    "id": "adcfe4db60df086119c9354cd09e0e44",
    "title": "浣溪沙·上影剧团、上影乐团在苏州联合演出，观后复举行座谈联欢，索为词，即席赋赠",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "谁道春随景物迁。百花长是斗春妍。生香活色更嫣然。",
      "离合神光留镜影，琤瑽清韵落歌弦。吴中星聚又今年。"
    ]
  },
  {
    "id": "adcfe4db60df0861d6e89d7ca1264daa",
    "title": "临江仙·自南京还苏州道中作",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "三日匆匆来又去，去时先办归程。蒜山如墨惠山青。江南梅熟候，倏忽变阴晴。",
      "窗外跳珠过急雨，溪声怒作雷声。傍溪村舍画难成。盈盈桑葚湿，两两水禽鸣。"
    ]
  },
  {
    "id": "adcfe4db60df086175a139850f1fe595",
    "title": "好女儿·赠胡芝枫",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "歌动梁尘。剑器公孙。惯描摹、儿女英雄态，看丰容盛鬋，娇横罗绮，怒起风云。",
      "杯茗偶然相聚，古今事、与评论。待携君、更上高台望，指雁门关外，黄天荡口，西子湖滨。"
    ]
  },
  {
    "id": "adcfe4db60df08616b0a96d9b825b5e9",
    "title": "虞美人·李庄为宪民女彭令范画琵琶仕女扇面。宪民属题",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "湘屏棐几炉烟袅。独坐含微笑。闲选乐府寄深心。谱得满江红曲作元音。",
      "四条弦上涛翻滚。洗尽浔阳恨。江山助我气豪雄。只在跳珠泻玉数声中。"
    ]
  },
  {
    "id": "adcfe4db60df0861f26ca3317d2074da",
    "title": "惜琼花悼梅畹华",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "辞乡国。张绮席。有花笺四折，佳句连璧。霎时分手，于今头白。",
      "犹恐他年，泉路相失。痛芳兰，晞露滴。想停歌罢乐，天为无色。",
      "旧家张绪情尤恻。追数生平，和泪研墨。"
    ]
  },
  {
    "id": "adcfe4db60df08615ebd0e1155d21a93",
    "title": "八声甘州·从文物管理委员会诸君赴灵岩山，观所陈列佛教文物，紫德赓、朱公亮亦同行，一宿而返",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "向落红亭畔小徘徊，相携更支筇。历松厓藓径，雕甍琳宇，直上高峰。回宿香光深处，檐铎语秋风。一塔斜阳外，烟水空蒙。",
      "老去依然矍铄，数蒲团围坐，大半成翁。笑当年玉局，二客未能从。又何须、耽求净土，纵眼看、净土即寰中。留余想，指天平路，几点丹枫。"
    ]
  },
  {
    "id": "adcfe4db60df08618d89e68ba7570515",
    "title": "思佳客赠江苏省苏昆剧团",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "剧艺争雄势似潮。苏昆旧种育新苗。岂因北曲张南曲，合有吴骚续楚骚。",
      "歌宛转，态娇娆。英华承继价增高。商量位置群花列，二月春含豆蔻梢。"
    ]
  },
  {
    "id": "adcfe4db60df08614b275062d0a23e33",
    "title": "丑奴儿",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "一编偶向荒摊拾，贵若连城。劫后余生。犹叹其文误箧扃。",
      "滑稽玩世谁能及，电舌纵横。恍睹遗型。箬帽棕鞋柳敬亭。"
    ]
  },
  {
    "id": "adcfe4db60df086125eb6af7cd8c9800",
    "title": "清平乐",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "绿凋红碎。荏苒芳华悴。犹忆杯盘兄弟会。各擅坛场千载。",
      "骅骝汗血纷纷。挥鞭直指昆仑。一骑霜蹄先蹶，未妨来者超群。"
    ]
  },
  {
    "id": "adcfe4db60df0861fc67b8a50a8d32bd",
    "title": "蝶恋花·吴研因属定其凤吹集，并题",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "容我丹黄勤校阅。凤吹吟成，便是鸳鸯牒。载酒蓝庄时一瞥。隔墙曾听高歌彻。",
      "无计舒君肠百结。但道情缘，两字须分别。缘比明蟾元易缺。海枯石烂情无竭。"
    ]
  },
  {
    "id": "adcfe4db60df086182791341105b75bf",
    "title": "生查子",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "相见不须臾，去去同漂梗。海水极天流，那似方圆井。",
      "剖将心底看，中有人人影。心血未干时，此影长依并。"
    ]
  },
  {
    "id": "adcfe4db60df0861f49aaa75e3c66b63",
    "title": "醉太平·国庆天安门观礼",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "群情共欢。邻交共完。九重不钥严关。证天安地安。",
      "园花竞妍。筒花更鲜。宵中万彩腾天。照三千大千。"
    ]
  },
  {
    "id": "adcfe4db60df08618d41f387353fe67b",
    "title": "西江月",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "兴废都归陈史，共和寔肇新猷。尧封禹域谥神州。还我河山依旧。",
      "此日歌翻尔汝，当年势尽恩仇。一堂欢笑举金瓯。莫作青衣行酒。"
    ]
  },
  {
    "id": "adcfe4db60df08615f451c9377ec7fd8",
    "title": "破阵子·辛亥革命老人座谈会上作",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "黄鹤楼头回望，黄花岗下重过。后轸前车堪作鉴，烈魄英魂总不磨。青编资网罗。",
      "席次高谭忼爽，镫前起舞婆娑。少日同盟谁健者，白首相亲喜更多。人民今共和。"
    ],
    "annotation": [
      "黄鹤楼：借指武昌起义，又称辛亥首义、武汉首义，是指1911年10月10日（农历辛亥年八月十九）在湖北武昌发生的一场旨在推翻清朝统治的兵变，也是辛亥革命的开端。",
      "黄花岗：1911年4月革命党人在广州举行的黄花岗起义。",
      "不磨：不可磨灭。",
      "席次：坐席之上。",
      "高谭：高谈。",
      "忼（kāng）爽：慷慨爽直。 ",
      "婆娑：舞貌。",
      "少日同盟：此处即反对清朝封建统治的革命组织同盟会。"
    ]
  },
  {
    "id": "adcfe4db60df0861e885ea983d0b7c85",
    "title": "点绛唇·谭光词为其母寿，光年亦六十矣",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "桂叶香浮，北堂永日春先到。白云萦绕。来去天津道。",
      "王谢风流，那抵寻常好。慈颜笑。社歌村调。儿著斑衣老。"
    ]
  },
  {
    "id": "adcfe4db60df086182f1547192ab6a7e",
    "title": "明月逐人来",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "松篁摇翠。芙蓉张绮。亭轩畔、石桥流水。小园近市。偏爱山林意。",
      "万壑千岩佳致。犹记垂杨，密荫黄鹂歌吹。游春伴、如狂似醉。骤惊岁晚，花下重茵被。一任侵帘霜气。"
    ]
  },
  {
    "id": "adcfe4db60df0861b560224f93acfd39",
    "title": "卜算子·寿谭光，用稼轩韵",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "骑竹博亲欢，不异儿时马。历尽沧桑见太平，此乐谁知者。",
      "一发楚人歌，千绕吴宫瓦。琴韵书声偶间之，绮丽余波也。"
    ]
  },
  {
    "id": "adcfe4db60df0861d61c71878ee8462a",
    "title": "定风波·题陈一峰初曦楼图卷",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "黯黮阴云覆九州。却于海外起层楼。目断心悬家国在。无柰。青山一发系离忧。",
      "十二年来人事变。行健。飒如鹰隼赴高秋。商略银钩题榜字。回指。一轮红日正当头。"
    ]
  },
  {
    "id": "adcfe4db60df0861010c4e890c470745",
    "title": "鹧鸪天·为黄雨亭题其母柳氏苦命行咏卷",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "天意何曾肯辍寒。冰霜厉处节逾坚。秋荼自觉甘如荠，苦笋终教拔作竿。",
      "思罔极，报应难。蓼莪吟罢涕汍澜。要知百度更新后，灵爽归来亦解艳。"
    ]
  },
  {
    "id": "adcfe4db60df0861a17b7379b3eebec0",
    "title": "木兰花慢·杭州陪诸老涉湖山胜处。越日赴常德观新安江水电站工程",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "远峰眉晕秀，落西子，镜台边。看曲涧奔流，危厓泻瀑，古洞涵烟。留连。顿忘倦意，指山中、草木共盟言。苒苒身随桂老，明明心似枫丹。",
      "回船。旧地重经，成败事，溯前编。有大将巍祠，遗臣断碣，侠女新阡。湖山。自然气壮，赖英雄、撑拄几千年。不数殿陵高躅，明朝直上新安。"
    ]
  },
  {
    "id": "adcfe4db60df086166f46f7415891c16",
    "title": "南乡子·诸寿康、寿铭兄弟徵词为其母百龄寿。云百龄者积闰三十六，并记之，实九十七岁也",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "春意满南枝。烂漫花前介寿卮。一事最看今古少，埙篪。白首同赓唱和诗。",
      "何用说期颐。稳见蟠桃再熟时。阿母端居常戴胜，瑶池。方朔依然是小儿。"
    ]
  },
  {
    "id": "adcfe4db60df0861ac4acabbe9665d57",
    "title": "阮郎归·除夕立春梦中得三四两句，因足成之",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "歌声风送落人间。闻歌新意骞。兴来挥洒百千篇。非苏非稼轩。",
      "焚裂竹，斗春盘。欢呼彻四筵。杯行到手莫留残。狂心逾少年。"
    ]
  },
  {
    "id": "adcfe4db60df086125eb6af708481258",
    "title": "清平乐",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "雨昏烟晓。鲁酒熏怀抱。省识东风无限好。却被啼乌惊搅。",
      "当年一战声威。可怜狂杀夫差。试问姑苏遗迹，萧萧麋鹿荒台。"
    ]
  },
  {
    "id": "adcfe4db60df08614a7598c20afb921e",
    "title": "后庭宴",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "轻舸载春，碧云笼屋。数峰围处人家簇。俊游回记卅年前，清狂曾伴梅花宿。",
      "无端四海传烽，犹许窜身巴蜀。故山无恙，如愿归耕读。雾破立苍茫，日高吟踯躅。"
    ]
  },
  {
    "id": "adcfe4db60df0861dbe07ffcd093ce06",
    "title": "庆清朝",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "宝镜开帘，浮波映玉，名园来赏良宵。春工略试，裁剪光景偏饶。红萼缀枝数朵，柳芽浅露未抽条。番风起、落镫几日，便近花朝。",
      "从此争奇斗艳，问众香为国，怎比娇娆。天张绣幄，斯际已见新苗。清兴更忘夜半，携筇同度赤阑桥。归休也，步随月影，楼上人招。"
    ]
  },
  {
    "id": "adcfe4db60df0861a90eaa775baa5318",
    "title": "摊破浣溪沙",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "去岁同寻甫里祠。霜髯飘拂与秋宜。遇合缘深千载下，抚残碑。",
      "居处本依临顿宅，呻吟不薄晚唐诗。借问九原如可作，我谁归。"
    ]
  },
  {
    "id": "adcfe4db60df0861f32f182e1b67964b",
    "title": "浣溪沙",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "电毂风轮夹道驰。巍巍杰构与天齐。长安丽日正春时。",
      "一笑相逢哗白发，千言在口说红旗。信知此会古来稀。"
    ]
  },
  {
    "id": "adcfe4db60df08619a445089fabfdc97",
    "title": "南歌子·颂杜甫",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "句压江山重，名悬日月齐。一生憔悴为蒸黎。不惜荒郊茆屋被风吹。",
      "露踵趋行在，微官老拾遗。君臣遭际不同时。丞相祠堂只在草堂西。"
    ]
  },
  {
    "id": "adcfe4db60df0861a06e2d0ccf8f5305",
    "title": "拨棹子",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "风雨骤。檐瀑溜。叶叶梧桐喧永昼。人睡起、急添金兽。斜阳外，渐露遥峰眉黛秀。",
      "阴晴顷刻猜难透。黄梅节序教人瘦。衣在壁、故香堪嗅。唯只恨，离别十年书不就。"
    ]
  },
  {
    "id": "adcfe4db60df086174570b80534d1241",
    "title": "踏莎行·七夕暴风雨",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "屋上跳珠，檐前瀑注。梦回疑向孤舟住。老夫袒跣百无忧，痴心独自怜牛女。",
      "乌鹊翻飞，蛛丝回互。瓜筵乞巧终何补。一年期会到来时，颠风却断银河渡。"
    ]
  },
  {
    "id": "adcfe4db60df0861d04fc358c33bb1d0",
    "title": "南歌子·程小青示七十自寿诗，作此以报",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "文史三冬足，缸花五色鲜。成书自是一家言。搜得无穷险事入豪端。",
      "美酒觞同举，新诗句可传。休将名字误婵娟。直道风神跌宕似当年。"
    ]
  },
  {
    "id": "adcfe4db60df0861d7d920076807bf43",
    "title": "梅花引",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "小园西。小楼低。破晓凭阑仍袷衣。雁群飞。雁群飞。南去北来，家书曾付伊。",
      "红笺凝处鹃声咽。红旗飘处风威彻。好秋时。好秋时。重睹雁行，何由君不归。"
    ]
  },
  {
    "id": "adcfe4db60df08615b2b7427e047ae5e",
    "title": "浣溪沙·戏简湖帆",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "隔户惊看手可招。天风吹处语偏遥。置身微觉太孤高。",
      "闻道围棋消永日，何如连句咏秋宵。梦魂飞逐曲江涛。"
    ]
  },
  {
    "id": "adcfe4db60df0861a60bdf8af096a7f5",
    "title": "唐多令·中秋夜病院即事",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "杖策倚层楼。新凉体少瘳。浦江边、灯火漂浮。不见素娥宫殿影，浑忘了、是中秋。",
      "聚处即良俦。欢然话未休。道无端、鬼瞰神州。一弹便摧妖鸟翼，谈笑顷、固金瓯。"
    ]
  },
  {
    "id": "adcfe4db60df08611c2d21d06660c272",
    "title": "丹凤吟和清真韵",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "旧隐青溪深处，镜展流波，云飞高阁。新来多病，朝暮自垂轻幕。",
      "追怀梦影，黯然无绪，步屐苔生，单衣寒薄。剩有笺分凤纸，暗写绸缪，题记犹遍阑角。",
      "世事忽看变态，击来渐识情味恶。纵使丹忱在，怨青蝇谗口，恩共金铄。",
      "啼珠匀脸，悒悒背灯双落。断茧抽丝难制锦，但缠绵盈握。",
      "此冤怎诉，无个人问著。"
    ]
  },
  {
    "id": "adcfe4db60df0861f176fc714ef6c057",
    "title": "珍珠帘湖帆示大酺词，不能和也。作此以广其意",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "绿阴原比花时好。无人解、杜牧伤春怀抱。清露滴珠盘，正绮筵开了。事往情牵烦寄语，系燕足、音书谁到。愁觉。想寒衾、欹枕不觉催晓。",
      "红豆撷取相思，问盈筐、何似珍珠环绕。照座月初三，伴玉人歌笑。瘦减腰围新病起，怅未斟、螺杯同釂。休恼。待客馆春回，花间遇巧。"
    ]
  },
  {
    "id": "adcfe4db60df0861815da47be77df544",
    "title": "朝中措·国庆夕从病院楼上望广场烟火作",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "威棱四惮气逾振，建国十三春。丈室何妨示疾，高歌依旧如神。",
      "纤云尽扫，华灯夺彩，火焰翻新。幻出半空花树，飞来匝地星辰。"
    ]
  },
  {
    "id": "adcfe4db60df0861b5abbb4bd0ea2c01",
    "title": "风入松·壬寅九日作",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "翠微高处拂云归。又是一年期。西风仍似年年恶，搅天涯、木叶惊飞。谁信巴蕉荏弱，森然独障狂威。",
      "黄花原有傲霜姿。化作锦千丝。人天万事皆翻覆，料须臾、寒暑潜移。白帝金行在手，东皇不许施为。"
    ]
  },
  {
    "id": "adcfe4db60df086191f1258c7748cf49",
    "title": "南歌子·余绝饮已久而仍嗜茶，有酒徒诤余，戏答",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "梅径香浮远，松寮月上迟。人间清境适逢之。试问料量何物最相宜。",
      "酒熟唯共鼻，茶甘不上眉。千钟百榼任君持。我自无愁可解并无诗。"
    ]
  },
  {
    "id": "adcfe4db60df08610113610c1cf3b0f2",
    "title": "临江仙·四十余年前至溪口扫墓，行村落间，偶得犬吠隔溪人五字，而久不能属对，遂置之。顷家居养病，有坟客宋姓者来，述及先栊近状，谓隙地皆种蔬矣，联忆旧句，缀成此词",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "陆墓山边庐舍外，小桥横跨通津。田家三五自成村。鸦争邻屋树，犬吠隔溪人。",
      "梦里忽寻年少迹，凄凉独拜荒坟。老农闲话近知闻。松楸连稼密，蔬果逐时新。"
    ]
  },
  {
    "id": "adcfe4db60df0861c2ebbe3b027287ee",
    "title": "鹧鸪天",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "永夜思心不可降。有时飞梦过吴江。一楼静压波浪碧，圆月中函镜影双。",
      "看曙色，透寒窗。惊涛恰是晓钟撞。丹青幸著吴生笔，摄取新词侑玉缸。"
    ]
  },
  {
    "id": "adcfe4db60df08618ab86d1910d2e18f",
    "title": "减字木兰花·尹默赐题寄庵词卷二首，次韵述谢",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "镜花波月。传恨空中聊可说。世事更新。易俗移风要有人。",
      "曾经沧海。删剟闲情无复在。鼓舞湖山。又赖殷勤拂短弦。"
    ]
  },
  {
    "id": "adcfe4db60df08619c911556607701b0",
    "title": "梅香慢",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "帷幕香浮，正照眼琼蕤，误疑晴雪。邓尉尝探胜，趁石栏、斜步矜痕先折。",
      "拟写清标，争奈得、霜风寒冽。倩梦魂留，徘徊四绕，恨无蜂蝶。",
      "回首到池旁，有横枝交互，峻阁重叠。一桁朱帘揭。",
      "恣酒行无算，缓歌新阕。两种情怀，忍自诩、评量风月。",
      "届太平年，春期烂漫，万家欢彻。"
    ]
  },
  {
    "id": "adcfe4db60df0861fec900ba6b5b8008",
    "title": "尉迟杯·和清真",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "横塘路。恁隔水、密种垂杨树。年年二月春风，交拂黄鹂鸣处。千帆过也，还掠取、春声入遥浦。怎无端、絮卷花飞，送春人又先去。",
      "吴中自昔繁华，传佳事、词人往往星聚。可忆垂虹吹箫客，曾自按、新词妙舞。须臾变、恩情两绝，剩堪向、红笺觅旧语。想如今、细数前缘，半生谁是欢侣。"
    ]
  },
  {
    "id": "adcfe4db60df08619bb555ccb7b28633",
    "title": "定风波·病中检旧稿作",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "病树前头万木春。万花围绕病中身。我与香山参此谛。同异。香山牢落我欢欣。",
      "自检平生盈箧字。无悔。扬班未必掩周秦。鼓吹休明终有事。何至。狂抛心力作词人。"
    ]
  },
  {
    "id": "adcfe4db60df0861f32f182e4325e0ae",
    "title": "浣溪沙",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "羸病新知白发增。未妨春气透疏棂。小园梅蕊已含馨。",
      "伏枥尚存千里志，培风终拟九霄行。莫将修短论余生。"
    ]
  },
  {
    "id": "adcfe4db60df0861f32f182eb7e50fa1",
    "title": "浣溪沙",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "我病何曾病众生。国威民力日飞腾。斗争元只为和平。",
      "善颂喜闻君子语，春台愿与众人登。无边岁月永康宁。"
    ]
  },
  {
    "id": "adcfe4db60df08614334969f51f2834c",
    "title": "蝶恋花",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "日月风云皆变色。物效其能，我亦思陈力。愤悱自然忘饮食。那将闲事横胸膈。",
      "付与华陀轻一割。稍验丹忱得。宛转十三针线迹。此中贮有情千亿。"
    ]
  },
  {
    "id": "adcfe4db60df0861154effbd06e12b24",
    "title": "浪淘沙",
    "authorName": "汪东",
    "authorId": "adcfe4db60df0861d1457b72d1457b72",
    "dynasty": "清",
    "content": [
      "急雨打疏棂。终夜长醒。逢时偏叹百无成。拟学吴儿肠木石，思绪难平。",
      "春去未关情。花落无声。闲谈节物始心惊。睡过花朝并上巳，睡过清明。"
    ]
  },
  {
    "id": "adcfe4db60e3b5b5a8fbf832a2cd4f26",
    "title": "台阳竹枝词",
    "authorName": "蔡碧吟",
    "authorId": "adcfe4db60e3b5b5958adb57f22e4747",
    "dynasty": "清",
    "content": [
      "宜晴宜雨好时光，草粿糖浆制备忙。招得东邻诸姊妹，踏青齐拜五妃娘。"
    ]
  },
  {
    "id": "adcfe4db60e3b5b5a8fbf8325400d058",
    "title": "台阳竹枝词",
    "authorName": "蔡碧吟",
    "authorId": "adcfe4db60e3b5b5958adb57f22e4747",
    "dynasty": "清",
    "content": [
      "谷雨携筐摘嫩芽，大棚顶畔是侬家。一瓯茗试清泉好，郎有闲时来吃茶。"
    ]
  },
  {
    "id": "adcfe4db60e3b5b5a8fbf832ecbc28f3",
    "title": "台阳竹枝词",
    "authorName": "蔡碧吟",
    "authorId": "adcfe4db60e3b5b5958adb57f22e4747",
    "dynasty": "清",
    "content": [
      "珊瑚十里绿云屯，毗舍城南梦蝶园。日日花开春不老，华严东港好乾坤。"
    ]
  },
  {
    "id": "adcfe4db60e3b5b5a8fbf83209e1195c",
    "title": "台阳竹枝词",
    "authorName": "蔡碧吟",
    "authorId": "adcfe4db60e3b5b5958adb57f22e4747",
    "dynasty": "清",
    "content": [
      "无嫌黑齿聊随俗，吹到门前荖叶香。两颊桃花红欲晕，儿家风韵在槟榔。"
    ]
  },
  {
    "id": "adcfe4db60e3b5b5a8fbf832e01ede3b",
    "title": "台阳竹枝词",
    "authorName": "蔡碧吟",
    "authorId": "adcfe4db60e3b5b5958adb57f22e4747",
    "dynasty": "清",
    "content": [
      "千家茅屋映朝晖，二月人多著暖衣。武馆街前锣鼓闹，冈山昨日进香归。"
    ]
  },
  {
    "id": "adcfe4db60f76fb1758a53ad8fb7f82f",
    "title": "忆江南·咏雪",
    "authorName": "钱慧贞",
    "authorId": "adcfe4db60f76fb1d1457b72d1457b72",
    "dynasty": "清",
    "content": [
      "帘外雪，密洒似银沙。飞去隋堤疑柳絮，飘来庾岭认梅花。",
      "春思落谁家。"
    ]
  },
  {
    "id": "adcfe4db60f76fb175651280b0e27eda",
    "title": "浪淘沙·秋日有怀王佩霞世妹",
    "authorName": "钱慧贞",
    "authorId": "adcfe4db60f76fb1d1457b72d1457b72",
    "dynasty": "清",
    "content": [
      "握别未轻旬。回首销魂。知君绮阁懒香焚。赋得瑶篇来慰我，转触愁新。",
      "梧叶落纷纷。风雨衡门。悲秋况是惜离群。今夜夜长应有梦，再话殷勤。"
    ]
  },
  {
    "id": "adcfe4db60f76fb1ae0c5eed55ef521a",
    "title": "蝶恋花·饯春日值雨",
    "authorName": "钱慧贞",
    "authorId": "adcfe4db60f76fb1d1457b72d1457b72",
    "dynasty": "清",
    "content": [
      "风卷残红春已暮。垂柳丝长，暂绾东君住。天意哪知人恨处。廉纤几阵纱窗雨。",
      "把酒饯春春不语。春既无情，一任匆匆去。湿尽金衣莺诉苦。凭栏又触愁如许。"
    ]
  },
  {
    "id": "adcfe4db60f76fb199ac14a27fa2706a",
    "title": "洞仙歌·敬题张荫嘉母舅《乐圃词钞》后",
    "authorName": "钱慧贞",
    "authorId": "adcfe4db60f76fb1d1457b72d1457b72",
    "dynasty": "清",
    "content": [
      "铜琶牙板，数词家名手。柳腻苏豪孰兼有。豁双眸、舅氏乐圃词钞，真莫怪、脍炙骚坛人口。",
      "慈亲题语在，记得年时，曾向妆台课停绣。篇什富珠玑，击节人亡，低唱罢、泪沾红袖。愿本意、早填谒金门，使屈姊、舒开夜台眉皱。"
    ]
  },
  {
    "id": "adcfe4db60f76fb1d0b720c98d52dddf",
    "title": "水调歌头·送外之金陵应试",
    "authorName": "钱慧贞",
    "authorId": "adcfe4db60f76fb1d1457b72d1457b72",
    "dynasty": "清",
    "content": [
      "夫子富才调，宝剑岂长埋。晚成当此时矣，去去莫疑猜。但向蓬窗茅店，珍重风餐露宿，漫念米和柴。弱质纵非健，门户学持来。",
      "桃叶渡，伤心窟，古休怀。三场为我，鏖战努力步云阶。好趁桂花香里，玩罢板桥明月，归棹理秦淮。端正拂尘酒，何惜拔金钗。"
    ]
  },
  {
    "id": "adcfe4db61400d47a91fd92b33e169e2",
    "title": "珍珠帘",
    "authorName": "黄藻修",
    "authorId": "adcfe4db61400d47d1457b72d1457b72",
    "dynasty": "清",
    "content": [
      "二分明月琼花映。听啼乌、宵枕唤将梦醒。谁拨玉炉灰，烟袅钗头冷。钗冷愁生新白发，卅九年、伴残妆镜。谁信。似逝水无情，残花风引。",
      "回首绣幕金奁，救飞蛾、剔落灯花红烬。梁燕绕无踪，怅冻云寒凝。试问玉埋何处也，寄愁吟、古台秋井。寂静。忆一曲游仙，数声清磐。"
    ]
  },
  {
    "id": "adcfe4db61497f64c845b3fcaa6bf6ed",
    "title": "真珠帘·孤雁",
    "authorName": "叶慧光",
    "authorId": "adcfe4db61497f64d1457b72d1457b72",
    "dynasty": "清",
    "content": [
      "冥冥万里呼群急。叹浮生、也复漂流南北。一点落平沙，认往时踪迹。辗转惊魂犹未定，正雪满、寒滩芦荻。恻恻。待写怨留情，不成行墨。",
      "清影独占天涯，傍潇湘苦竹，泪痕凝碧。天半动哀声，似断弦瑶瑟。十二楼中明月夜，怅旧侣、那堪思忆。凄绝。只孤鹤横江，似曾相识。"
    ]
  },
  {
    "id": "adcfe4db61497f64b3b98f43f5c4c96f",
    "title": "眼儿媚·上冢",
    "authorName": "叶慧光",
    "authorId": "adcfe4db61497f64d1457b72d1457b72",
    "dynasty": "清",
    "content": [
      "半篙春水碧罗纹。流出杏花村。行人陌上，纸钱飞蝶，细雨如尘。",
      "归来似醉浑无力，界面尚啼痕。金炉香冷，纱窗月上，灯火黄昏。"
    ]
  },
  {
    "id": "adcfe4db61497f6450701898874dddf2",
    "title": "凄凉犯木芙蓉",
    "authorName": "叶慧光",
    "authorId": "adcfe4db61497f64d1457b72d1457b72",
    "dynasty": "清",
    "content": [
      "秋江水浅红蕖落，寒英又遍江岸。画船歌歇，西风渐紧，绮罗重换。鸳鸯拆散。但留得、寥天一雁。带衰杨、萧疏几线，杳杳斜阳晚。",
      "那更新霜溅，渡萧辰、恁般清怨。溪花落尽，剩娉婷、尚疑人面。待插银瓶，怕憔悴、愁颜莫展。更伊谁、无情酒盏向汝劝。"
    ]
  }
]